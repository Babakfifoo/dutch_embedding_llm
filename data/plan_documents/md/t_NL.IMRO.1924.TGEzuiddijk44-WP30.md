**gemeente titel**

**Ontwerp Vastgesteld**

**imro-nummer projectnummer**

Goeree-Overflakkee Wijzigingsplan Zuiddijk 44 Nieuwe-Tonge NL.IMRO.1924.TGEzuiddijk44-WP30 GF4006

09-03-2017 07-01-2020

# **TOELICHTING**

behorende bij de het wijzigingsplan 'Zuiddijk 44 te Nieuwe-Tonge'

| 1. | INLEIDING                     |                                                                    | 3        |
|----|-------------------------------|--------------------------------------------------------------------|----------|
|    | 1.1                           | Aanleiding                                                         | 3        |
|    | 1.2                           | Vigerend bestemmingplan                                            | 3        |
|    | 1.3                           | Leeswijzer                                                         | 4        |
| 2  | HUIDIGE EN BEOOGDE SITUATIE   |                                                                    | 5        |
|    | 2.1                           | Nieuwe-Tonge                                                       | 5        |
|    | 2.2                           | Plangebied                                                         | 5        |
| 3  | BELEIDSKADERS                 |                                                                    | 8        |
|    | 3.1                           | Rijksbeleid                                                        | 8        |
|    | 3.2                           | Provinciaal beleid                                                 | 9        |
|    | 3.3                           | Gemeentelijk beleid                                                | 12       |
|    | 3.4                           | Toetsing beleidskaders                                             | 14       |
| 4  | KWALITEIT VAN DE LEEFOMGEVING |                                                                    | 16       |
|    | 4.1                           | Bodem                                                              | 16       |
|    | 4.2                           | Archeologie en cultuurhistorie                                     | 16       |
|    | 4.3                           | Water                                                              | 18       |
|    | 4.4                           | Ecologie/flora en fauna                                            | 21       |
|    | 4.5                           | Milieuhinder                                                       | 22       |
|    | 4.6                           | Geluidhinder                                                       | 22       |
|    | 4.7                           | Luchtkwaliteit                                                     | 22       |
|    | 4.8                           | Externe en interne veiligheid                                      | 23       |
|    | 4.9                           | Kabels en leidingen                                                | 24       |
| 5  | JURIDISCHE ASPECTEN           |                                                                    |          |
|    | 5.1                           | Regels                                                             | 25       |
|    | 5.2                           | Verbeelding                                                        | 25       |
| 6  | ECONOMISCHE UITVOERBAARHEID   |                                                                    | 26       |
|    | 6.1                           | Economische uitvoerbaarheid                                        | 26       |
| 7  | 7.1                           | MAATSCHAPPELIJKE TOETSING EN OVERLEG<br>Vooroverleg en zienswijzen | 27<br>27 |
|    |                               |                                                                    |          |

BIJLAGEN

Bijlage 1. Nader bodemonderzoek en verkennend asbest in bodemonderzoek Bijlage 2. Onderzoek stikstofdepositie

Figuur 1: Ligging plangebied, google maps

# **1. INLEIDING**

# **1.1 Aanleiding**

Studio Architecture heeft een aanvraag voor een omgevingsvergunning voor het bouwen van twee aaneengebouwde woningen op het perceel gelegen aan de Zuiddijk 44 te Nieuwe-Tonge, gemeente Goeree-Overflakkee ingediend. Deze aanvraag is in strijd met het vigerende bestemmingsplan 'Nieuwe-Tonge'. In voornoemd bestemmingsplan is onder artikel 32 lid 2 echter een wijzigingsbevoegdheid opgenomen, die het mogelijk maakt om de bestemming te wijzigen ten behoeve van de bouw van maximaal twee woningen. Dit geeft het college van burgemeester en wethouders de mogelijkheid de realisatie van de bouw van de aangevraagde twee aaneengebouwde grondgebonden woningen mogelijk te maken, mits voldaan wordt aan de daarbij gestelde voorwaarden.

Dit wijzigingsplan is de ruimtelijke onderbouwing die inzicht verschaft in de (ruimtelijke) ontwikkeling in verband met het initiatief tot het realiseren van de bouw van twee aaneengebouwde woningen op het perceel Zuiddijk 44 te Nieuwe-Tonge. In deze ruimtelijke onderbouwing wordt in elk geval ingegaan op de relatie met het geldende bestemmingsplan, dan wel wordt er gemotiveerd waarom het te realiseren project past binnen de toekomstige bestemming van het betreffende gebied.

# **1.2 Vigerend bestemmingplan**

De beoogde planlocatie is gelegen in het plangebied van het vigerende bestemmingsplan 'Nieuwe-Tonge' van de gemeente Goeree-Overflakkee (vastgesteld door de gemeenteraad d.d. 18 september 2014, aangepast na een tussenuitspraak op 3 maart 2016), waarvan een uitsnede is opgenomen in figuur 3. De betreffende gronden kennen de bestemming 'Wonen'. Binnen het op de verbeelding aangegeven bouwvlak mogen hoofdgebouwen worden gerealiseerd.

Hoewel de functie wonen ter plaatse van de planlocatie dus al wordt toegestaan, staan met name de strakke bouwvlakken en het feit dat het aantal bestaande woningen binnen het bouwvlak niet mag toenemen, de uitvoering van het bouwplan in de weg. Onderhavig wijzigingsplan wordt opgesteld om de ontwikkeling van de oprichting van twee aaneen gebouwde woningen planologisch vast te leggen.

## **1.3 Leeswijzer**

Het wijzigingsplan bestaat uit een toelichting, regels en plankaart (verbeelding). De plankaart vormt samen met de regels het juridisch bindende gedeelte van het plan. Daarop wordt een toelichting gegeven. In de onderhavige toelichting worden de uitgangspunten voor de planherziening weergegeven. In het 2e hoofdstuk worden zowel de huidige situatie en haar context omschreven, waarna vervolgens de beoogde ontwikkeling wordt toegelicht. Hoofdstuk 3 toetst deze ontwikkeling aan het ruimtelijk beleidskader en hoofdstuk 4 toetst de ontwikkeling aan de relevante omgevingsaspecten. In hoofdstuk 5 wordt de juridische vorm van het wijzigingsplan beschreven. De economische uitvoerbaarheid komt in hoofdstuk 6 aan de orde en tot slot wordt in hoofdstuk 7 de maatschappelijke toetsing en overleg behandeld.

# **2 HUIDIGE EN BEOOGDE SITUATIE**

# **2.1 Nieuwe-Tonge**

Nieuwe-Tonge is een plaats in de gemeente Goeree-Overflakkee in de provincie Zuid-Holland. De plaats telde op 1 januari 2018 2.365 inwoners inclusief het op enige afstand gelegen Battenoord. In het centrum ligt een kerkring met de Protestantse Kerk, omgeven door een ringvormige singel. Het dorp heeft tijdens de watersnood van 1953 zwaar geleden, naast de wat hoger gelegen kerk stonden er nog maar drie huizen overeind en de meeste bouw is dan ook van nadien. Aan de Molendijk staat korenmolen D' Oranjeboom die uit het jaar 1768 stamt. Tot 1 januari 1966 was Nieuwe Tonge een zelfstandige gemeente. Daarna werd Nieuwe Tonge ingedeeld bij de gemeente Middelharnis. In 2013 werd het onderdeel van de gemeente Goeree-Overflakkee.

In de omgeving van Nieuwe-Tonge is de traditionele uienteelt voor een deel vervangen door landbouw en bollenteelt, waardoor er in het voorjaar bloemenvelden te bezichtigen zijn. Niet ver van Nieuwe-Tonge is de Zeedijk van de Grevelingen met het haventje van Battenoord. Naast de Hervormde Kerk kent het dorp ook een Hersteld Hervormde Kerk en een Gereformeerde Gemeente.

# **2.2 Plangebied**

Het plangebied is gelegen aan de Zuiddijk van de kern Nieuwe-Tonge. De Zuiddijk kenmerkt zich door lintbebouwing, in de vorm van met name grondgebonden woningen aan weerszijden van de dijk. De dijk vormt een duidelijke herkenbare structuurdrager van de kern. Verder concentreert de bebouwing zich bij de compacte kern van Nieuwe-Tonge. De woningen, variërend van vrijstaand tot aaneengebouwd, zijn vrijwel allemaal opgetrokken uit één bouwlaag en voorzien van een kap. De woningen kennen aan weerszijden van de dijk diepe achtererven, waarbij in sommige gevallen nog flinke opstallen op het achtererf aanwezig zijn.

De woningen aan de overzijde van de planlocatie betreffen vrijstaande woningen, zijn recenter van bouwaard en liggen iets terug en beneden peilniveau van de dijk.

Binnen het plangebied is thans een forse schuur met aan de achterzijde een fors afdak aanwezig.

# **2.3 Beoogde ontwikkeling**

Het bouwplan omvat de bouw van twee aaneengebouwde woningen, opgetrokken uit één bouwlaag voorzien van een kap. Aan de voorzijde van de woningen worden geen dakkappelen aangebracht. De voorgevels kennen een gevelopbouw, waarbij per woning op de begane grond en op de verdieping raampartijen worden aangebracht. Verder wordt er aan de achterzijde van beide woningen een geschakelde bijkeuken met een bouwhoogte van circa 3 meter gerealiseerd.

# Parkeren

Uitgangspunt bij de realisatie van de woningen is dat wordt voorzien in voldoende parkeerplaatsen op eigen terrein. Zoals kan worden afgeleid uit de tekeningen behorende bij de aanvraag voor de omgevingsvergunning biedt de toekomstige woningbouwlocatie aan de achterzijde voldoende parkeerruimte op eigen terrein, namelijk twee plaatsen per woning. De ontsluiting van deze parkeerplaatsen is gelegen tussen Zuiddijk 44 en 46. Door het vestigen van een recht van overpad kunnen zowel de bewoners van Zuiddijk 44 als de toekomstige nieuwe bewoners van deze ontsluiting gebruik maken en is dit recht geborgd.

# **3 BELEIDSKADERS**

# **3.1 Rijksbeleid**

# Structuurvisie Infrastructuur en Ruimte

Op 13 maart 2012 is de Rijksstructuurvisie Infrastructuur en Ruimte vastgesteld. Deze structuurvisie vervangt de Nota Ruimte. Het Rijk streeft naar een concurrerend, bereikbaar, leefbaar en veilig Nederland. Hiernaar wordt gestreefd middels een krachtige aanpak die gaat voor een excellent internationaal vestigingsklimaat, ruimte geeft aan regionaal maatwerk, de gebruiker vooropzet, investeringen scherp prioriteert en ruimtelijke ontwikkelingen en infrastructuur met elkaar verbindt.

Het Rijk kiest drie doelen om Nederland concurrerend, bereikbaar, leefbaar en veilig te houden voor de middellange termijn (2028):

- 1. het vergroten van de concurrentiekracht van Nederland door het versterken van de ruimtelijkeconomische structuur van Nederland;
- 2. het verbeteren en ruimtelijk zekerstellen van de bereikbaarheid waarbij de gebruiker voorop staat;
- 3. het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Ingegaan wordt op punt 3, waarborgen kwaliteit leefomgeving:

# *Waarborgen kwaliteit leefomgeving*

Vraaggericht programmeren en realiseren van verstedelijking door provincies, gemeenten en marktpartijen is nodig om groei te faciliteren, te anticiperen op stagnatie en krimpregio's leefbaar te houden. Ook dient de ruimte zorgvuldig te worden benut en overprogrammering te worden voorkomen. Om beide te bereiken, is een ladder voor duurzame verstedelijking opgenomen in het Besluit ruimtelijke ordening (Bro). Deze ladder is een procesvereiste. Dit houdt in dat bij ruimtelijke besluiten moet worden gemotiveerd hoe een zorgvuldige afweging is gemaakt van het ruimtegebruik. De ladder werkt met de volgende opeenvolgende stappen:

- 1. beoordeling door betrokken overheden of de beoogde ontwikkeling voorziet in een regionale en intergemeentelijke behoefte aan bedrijventerreinen, kantoren, woningbouwlocaties, detailhandel en andere stedelijke voorzieningen, waarin nog niet elders is voorzien. Naast de kwantitatieve beoordeling (aantal hectares of aantallen woningen) gaat het ook om kwalitatieve vraag (bijvoorbeeld een bedrijventerrein waar zware milieuhinder mogelijk is of een specifiek woonmilieu) op regionale, intergemeentelijke schaal. Het passende regionale schaalniveau wordt voornamelijk bepaald door het woon-werkverkeer;
- 2. indien de beoogde ontwikkeling voorziet in een regionale, intergemeentelijke vraag, beoordelen betrokken overheden of deze binnen bestaand stedelijk gebied kan worden gerealiseerd door locaties voor herstructurering of transformatie te benutten;
- 3. Indien herstructurering of transformatie van bestaand stedelijk gebied onvoldoende mogelijkheden biedt om aan de regionale, intergemeentelijke vraag te voldoen, beoordelen betrokken overheden of de ontwikkeling zo kan worden gerealiseerd dat deze passend multimodaal ontsloten is of als zodanig wordt ontwikkeld.

## **3.2 Provinciaal beleid**

#### Provinciale Omgevingsvisie

Het Omgevingsbeleid van Zuid-Holland omvat al het provinciale beleid voor de fysieke leefomgeving. Het bestaat uit twee kaderstellende instrumenten: de Omgevingsvisie en de Omgevingsverordening. Daarnaast zijn in het provinciale Omgevingsbeleid operationele doelstellingen opgenomen, zodat zichtbaar is hoe de provincie zelf invulling geeft aan de realisatie van haar beleid. Deze operationele doelstellingen maken onderdeel uit van verschillende uitvoeringsprogramma's en –plannen, zoals het programma Ruimte en het programma Mobiliteit.

Met het Omgevingsbeleid van Zuid-Holland streeft de provincie naar een optimale wisselwerking tussen gewenste ruimtelijke ontwikkelingen en een goede leefomgevingskwaliteit. Hieraan geeft men richting door het maken van samenhangende beleidskeuzes, die volgen uit de provinciale opgaven. Deze beleidskeuzes werken door naar uitvoeringsprogramma's en naar regels in de verordening. Het geheel aan bestaande beleidskeuzes, inclusief de doorwerking naar programma's en verordening, vormt het provinciale beleid voor de fysieke leefomgeving. De beleidskeuzes zijn opgenomen in de provinciale database Omgevingsbeleid welke digitaal raadpleegbaar is via de website van de provincie. Naast de inhoudelijke beleidsuitwerking zijn in de raadpleegomgeving ook relaties tussen de beleidskeuzes zichtbaar gemaakt. De ruimtelijke hoofdstructuur maakt met een integraal kaartbeeld inzichtelijk hoe de strategische beleidskeuzes uit de Omgevingsvisie ruimtelijk samenkomen.

De geconsolideerde versie van het Omgevingsbeleid Zuid-Holland is in werking getreden op 1 april 2019.

#### *Opgavegericht samenwerken*

Het Omgevingsbeleid krijgt verder vorm via een opgavegerichte aanpak. Dat wil zeggen dat de provincie vanuit maatschappelijke opgaven bepaalt welke onderdelen van het omgevingsbeleid worden aangepast. Voorziene aanpassingen in het omgevingsbeleid zijn terug te vinden in de Lange Termijn Agenda Omgevingsbeleid van Provinciale Staten. De provincie Zuid-Holland onderschrijft verder de filosofie van de Omgevingswet die in 2021 in werking treedt: minder en overzichtelijker regels, lokaal maatwerk, meer ruimte voor maatschappelijke initiatieven en meer vertrouwen. De wet gaat uit van samenwerking en gecoördineerd optreden van de verschillende overheidslagen. De grote maatschappelijke opgaven zijn vrijwel altijd multischalig en vragen inzet van meerdere overheden en maatschappelijke partijen. Daarbij ondersteunt men van harte het uitgangspunt van de wet dat taken en bevoegdheden in principe op lokaal niveau worden uitgevoerd, tenzij een expliciet provinciaal belang betrokkenheid van de provincie noodzakelijk maakt. Gelet op de aard en schaal van deze samenhangende beleidskeuzes, rekent de provincie deze tot een provinciaal belang.

Het is bovenal de bedoeling dat alle samenwerkende overheden ontwikkelingsgericht, integraal en samen met belanghebbenden gaan werken aan de maatschappelijke opgaven die zich voordoen. Dit is precies de manier waarop het provinciale bestuur van Zuid-Holland wil werken: een partner die open staat voor vernieuwing, samenwerkt, zich dienstbaar opstelt en waar nodig haar verantwoordelijkheid neemt.

Door het samenvoegen van verschillende beleidsplannen voor de fysieke leefomgeving sorteert de provincie voor op de Omgevingswet. De Omgevingswet verplicht het Rijk, de provincies en gemeenten een omgevingsvisie te maken. De provinciale Omgevingsvisie bestaat uit de volgende onderdelen:

- 1. een introductie op het omgevingsbeleid, waarin zijn opgenomen de kaartbeelden en beschrijving van de ruimtelijke hoofdstructuur;
- 2. de ontwikkelrichting van het omgevingsbeleid: ambities en sturing. De provincie wil met haar Omgevingsvisie een uitnodigend perspectief bieden, zonder een beoogde eindsituatie te schetsen. Daarom omvat de Omgevingsvisie geen eindbeeld voor 2030 of 2050, maar wel ambities die voortkomen uit actuele maatschappelijke opgaven.
- 3. een beschrijving van de omgevingskwaliteit van Zuid-Holland, waaronder de provinciale inzet voor het verbeteren van de ruimtelijke kwaliteit.
- 4. de samenhangende beleidskeuzes voor de fysieke leefomgeving. Dit bestaande beleid is integraal toegankelijk via de digitale raadpleegomgeving.

De Omgevingsvisie omvat daarnaast de volgende wettelijk verplichte plannen:

- de provinciale ruimtelijke structuurvisie, artikel 2.2 van de Wet ruimtelijke ordening (Wro);
- het milieubeleidsplan, artikel 4.9 van de Wet milieubeheer (Wm);
- het regionale waterplan, artikel 4.4 van de Waterwet (Ww);
- het verkeers- en vervoersplan, artikel 5 van de Planwet verkeer en vervoer;
- de natuurvisie, artikel 1.7 van de Wet natuurbescherming (Wnb).

De provincie geeft richting en ruimte aan een optimale wisselwerking tussen ruimtelijke ontwikkelingen en omgevingskwaliteit. In de gehele provincie, zowel in het stedelijk gebied als in het landelijk gebied, beoogt het kwaliteitsbeleid een 'ja, mits-beleid': ruimtelijke ontwikkelingen zijn mogelijk, met behoud of versterking van de ruimtelijke kwaliteit (waarborg ruimtelijke kwaliteit). Het provinciaal omgevingsbeleid is gericht op het realiseren van maatschappelijke belangen en het bereiken en in stand houden van een goede omgevingskwaliteit. Dit sluit aan bij de maatschappelijke doelen van de Omgevingswet. Voor het realiseren van een goede omgevingskwaliteit wordt vanuit twaalf samenhangende opgaven van het omgevingsbeleid gewerkt, die het provinciaal belang betreffen.

Twee van de twaalf provinciale 'Opgaven Omgevingskwaliteit' zijn:

## *1. Ruimte en verstedelijking*

Zorgen voor een zorgvuldig ruimtegebruik en een compact, samenhangend en kwalitatief hoogwaardig bebouwd gebied.

## *2. Wonen*

Bevorderen van de beschikbaarheid van voldoende passende woningen in een aantrekkelijke leefomgeving, aansluitend op de behoeften van verschillende doelgroepen.

Met de realisatie van onderhavig bouwplan worden twee aaneen gebouwde woningen gerealiseerd welke voldoen aan de kwaliteitseisen van deze tijd en welke zoveel mogelijk aansluiten op de bestaande stedenbouwkundige omgeving. De woningen worden gerealiseerd op een locatie welke als een aantrekkelijke woon- en leefomgeving mag worden beschouwd. Voorts worden met onderhavig plan woningen gerealiseerd binnen het bestaand stedelijke gebied. De bebouwde ruimte wordt beter benut door verdichting. Gelet op het voorgaande kan worden geconcludeerd dat het wijzigingsplan goed aansluit op bovengenoemde twee 'opgaven omgevingskwaliteit'.

## Provinciale Omgevingsverordening

Om het provinciaal ruimtelijk beleid uit te voeren heeft de provincie verschillende instrumenten, waarvan de Omgevingsverordening er één is. De Omgevingsverordening Zuid-Holland stelt regels aan gemeentelijke bestemmingsplannen. Niet alle onderwerpen zijn geschikt voor opname in een verordening. De inhoud is van toepassing op de fysieke leefomgeving en activiteiten die gevolgen hebben of kunnen hebben voor de fysieke leefomgeving, waarbij een provinciaal belang speelt. De provincie heeft in de Omgevingsverordening daarom onder meer regels opgenomen over activiteiten in de fysieke leefomgeving, zoals bodemsanering en flora- en fauna activiteiten, de leefomgevingskwaliteit en instructieregels aangaande gemeentelijke bestemmingsplannen. Zo worden er bijvoorbeeld voorwaarden gesteld aan bestemmingsplannen welke de ontwikkeling van bedrijven of kantoren mogelijk maken of welke betrekking hebben op gebieden met een provinciaal belang, zoals langs provinciale vaarwegen of nabij landgoederen en kastelen.

De vier rode draden uit de omgevingsvisie zijn uitgewerkt in regelgeving, door het toepassen van:

- a. de ladder voor duurzame verstedelijking;
- b. de integrale kwaliteitskaart;
- c. het categoriseren van alle gebieden naar kwaliteiten gekoppeld met de aard en schaal van ontwikkelingen.

## *Ad a. Ladder voor duurzame verstedelijking*

De provincie Zuid-Holland past de ladder voor duurzame verstedelijking uit het Besluit ruimtelijke ordening toe en heeft deze aangevuld. De ladder voor duurzame verstedelijking is opgenomen in artikel 2.1.1 lid 1 van de Verordening Ruimte.

Voor de toetsing aan de (Landelijke) ladder voor duurzame verstedelijking wordt verwezen naar paragraaf 3.4 van deze toelichting.

# *Ad b. Integrale kwaliteitskaart*

De integrale kwaliteitskaart is opgebouwd uit vier lagen: de laag van de ondergrond, de laag van de cultuur- en natuurlandschappen, de laag van de stedelijke occupatie en de laag van de beleving. De kwaliteitskaart is uitgewerkt in een aantal specifieke richtpunten per laag. Ontwikkelingen moeten rekening houden met deze richtpunten. Aan de hand van de integrale kwaliteitskaart moet worden aangegeven of er sprake is van een inpassing (gebiedseigen ontwikkeling, passend bij aard en schaal van het landschap), aanpassing (gebiedsvreemde ontwikkeling, met maatregelen passend te maken aan aard en schaal van het landschap) of transformatie (niet passend bij aard en schaal van het landschap).

Voor het plangebied is de laag van de stedelijke occupatie van belang. Deze laag bestaat uit het bebouwde gebied (steden en dorpen). Bij ruimtelijke ontwikkelingen wordt aandacht gevraagd voor het behouden of versterken van de identiteit en gebruikswaarde van stads- en dorpsgebied.

Het plan bestaat uit het realiseren van twee aaneen gebouwde woningen binnen het stedelijk woongebied. Gelet op het karakter van de omgeving draagt het plan bij aan het behoud en versterken van de identiteit en gebruikswaarde van het plangebied en de directe omgeving. Gesteld kan worden dat hier sprake is van een gebiedseigen ontwikkeling, passend bij aard en schaal van de omgeving (inpassing).

## *Ad c. Beschermingscategorieën*

Het plangebied is niet in de voornoemde beschermingscategorieën gelegen. Op het plangebied is derhalve het generieke kwaliteitsbeleid van toepassing.

## *Conclusie*

Gelet op het voorgaande voldoet het bouwplan aan de regels uit de Omgevingsverordening.

## **3.3 Gemeentelijk beleid**

## Intergemeentelijke Structuurvisie Goeree-Overflakkee (27-10-2017)

De intergemeentelijke structuurvisie is in december 2010 vastgesteld en op 26 oktober 2017 herzien vastgesteld. In de Intergemeentelijke Structuurvisie Goeree-Overflakkee (RSG) worden de ruimtelijke, sociaal -culturele en economische aspecten integraal behandeld en wordt de ruimtelijke koers van het eiland tot 2030 uitgezet. Dit betekent dat fundamentele keuzen gemaakt worden. De waargenomen trend van sociaal-economische terugloop dient te worden doorbroken. Enerzijds zonder de kernkwaliteiten van het eiland (kust, rust, natuur en ruimte) uit het oog te verliezen. Anderzijds door ruimte te bieden aan kwalitatieve plannen voor het eiland. De RSG bestaat uit twee documenten, een visie en een onderbouwend analysedocument.

In de RSG wordt de volgende centrale visie geschetst: Goeree-Overflakkee is een authentiek en vitaal belevingseiland in de Delta. Daarin is het ontspannen wonen, werken en recreëren in dorpen en landschappen met een hoge herkenbare ruimtelijke kwaliteit. Duurzaamheid staat hoog in het vaandel. De belangrijkste economische peiler is de toeristische sector. Ook andere economische initiatieven zijn welkom, als zij qua aard en schaal inpasbaar zijn in de cultuurhistorisch waardevolle landschapsstructuur en het open agrarisch karakter van het eiland.

## Woonvisie 2018 – 2024 en woningbouwprogramma 2014 - 2020

De gemeenteraad van Goeree-Overflakkee heeft op 14 december 2017 de 'Woonvisie 2018- 2024' met het daarbij behorende woningbouwprogramma vastgesteld als kwantitatief en kwalitatief kader voor het woonbeleid van de gemeente. De woonvisie ziet kansen voor aanhoudende groei van de gemeente conform de provinciale woonbehoefteraming (WBR). Met de realisatie van Smart Water zal deze verder groeien. Dit kan tot bijstelling van de raming leiden. Het is wel essentieel dat kwalitatief goede plannen tot ontwikkeling komen omdat 'slechte' plannen de afgelopen jaren de ontwikkeling van goede plannen hebben geblokkeerd. Hiervoor is onder meer de saneringsvisie woningbouwlocaties vastgesteld. Voor de stimulering van kwalitatief goede plannen is een nieuwe werkwijze vastgelegd in de herziening van de Regionale Structuurvisie waarbij ook meer wordt uitgegaan van meer kleinschalige ontwikkelingen met een beperkt aantal woningen per keer. Uitgegaan wordt van vraag gestuurd ontwikkelen.

De provinciale woningbehoefteraming (WBR) is vanuit de verstedelijkingsafspraken het uitgangspunt voor woningbouw in de provincie Zuid-Holland, en daarmee ook voor Goeree-Overflakkee. Volgens de WBR zal de komende vijf jaar de woningbehoefte toenemen met 830 woningen (+4% / 165 woningen per jaar). In de periode 2021 tot 2031 zullen er nog ruim 900 woningen extra nodig zijn (vanaf 2021 gemiddeld 95 woningen per jaar). Ondanks dat het WBR het uitgangspunt is, moeten plannen die de kwalitatieve behoefte van Goeree-Overflakkee vervullen, doorgang vinden. Hoewel er een afname is van het aantal inwoners, zal door de gezinsverdunning (minder mensen per woning) nog woningbehoefte blijven bestaan. Na 2030 is de voorspelling dat de groei zal ombuigen naar een daling van het aantal benodigde woningen. In deze prognoses is geen rekening gehouden met ontwikkelingen als Smart Water. Smart Water is een visie op de regionale economische ontwikkeling van Goeree-Overflakkee. Deze visie moet de lokale economie op Goeree-Overflakkee stimuleren. De verwachting is dat Smart Water tot 2050 zo'n 1.600 nieuwe banen genereert op Goeree-Overflakkee. Smart Water zou een trendbreuk met het verleden kunnen veroorzaken doordat de creatie van nieuwe banen leidt tot extra woningbehoefte.

Het vigerende bestemmingsplan maakt, gelet op het conserverende karakter, slechts op een beperkt aantal plekken ontwikkelingen mogelijk. De planlocatie betreft één van deze locaties en voldoet aan de daarbij in het bestemmingsplan gestelde voorwaarden. Binnen de dorpskern van Nieuwe-Tonge is verder geen sprake van andere concurrerende woningbouwplannen waardoor het toevoegen van 2 woningen past binnen de woningbehoefteraming.

## Eilandvisie Goeree-Overflakkee

De eilandvisie is op 12 februari 2015 vastgesteld door de gemeenteraad van Goeree-Overflakkee.

Centraal in de visie, staan behoud en versterking van de leefbaarheid en van de identiteit van het eiland, de eilandidentiteit. Nu al worden eigenheid, traditie en identiteit van het eiland succesvol gecombineerd met duurzaamheid, innovatie en het leggen van verbindingen. De Eilandvisie versterkt en concretiseert deze ontwikkelingen, waarbij wordt uitgegaan van de eigen kracht van het eiland. De focus ligt op de zelfvoorzienendheid van het eiland, waarbij de strategische ligging tussen Rotterdam en Antwerpen goed wordt benut. De visie schetst Goeree-Overflakkee als eiland van rust en ruimte waar mensen naar volle tevredenheid wonen, werken en recreëren. Weg van de hectiek van de stad, dichtbij alle stedelijke voorzieningen. Innovatie in visserij, landbouw, recreatie en zorg staan centraal. Onderwijs op hoog niveau en brede zorg bieden werk en kansen op maatschappelijke participatie. Goeree-Overflakkee wil koploper zijn in duurzame energiewinning en besparing.

Vanuit de visie zijn zes strategische kernthema's geformuleerd als de leidraad voor de toekomst:

- 1. De eilandidentiteit, het behoud van de unieke identiteit van het eiland.
- 2. De maatschappelijke balans, de versterking van de sociaaleconomische vitaliteit en het behoud van een voldoende zorg- en voorzieningenniveau.
- 3. De kwaliteit, van leven en van groei.
- 4. Duurzaamheid, Goeree-Overflakkee kan en wil het meest duurzame eiland worden.
- 5. Innovatie, de vestigingsvoorwaarde voor bedrijven en onderwijs en dus als bron voor werkgelegenheid.
- 6. Verbindingen, de versterking daarvan op het eiland en met de metropolen Rotterdam en Antwerpen, zowel sociaal, fysiek als digitaal.

Deze thema's hebben elk een toetsvraag.

Het hier aan de orde zijnde initiatief betreft het voor de toekomst behouden van aanwezige karakteristieke bebouwing, waarbij de kwaliteit van de aanwezige bebouwing ook duurzaam wordt verbeterd. Het plan is niet in strijd met de geformuleerde kernthema's.

# **3.4 Toetsing beleidskaders**

De overheden -rijk, provincie en de gemeente- zetten sterk in op inbreiding/herstructurering boven uitbreiding van het bebouwde gebied. De beoogde ontwikkeling; de bouw van de woningen in de kern, past binnen het vigerende beleid omdat het in bestaand bebouwd gebied is gelegen en in een goede ontsluiting is voorzien.

Vanuit het rijks- en provinciale beleid dient uitgegaan te worden van de duurzaamheidsladder. Deze werkt met de volgende stappen:

- 1. De ontwikkeling voorziet in een regionale, intergemeentelijke vraag;
- 2. Realisatie vindt plaats binnen het bestaand bebouwd gebied in de regio, tenzij dat niet mogelijk is;
- 3. De locatie is of wordt multimodaal ontsloten.

Hierbij merken wij op, dat sinds de ter inzagelegging van het ontwerp de 'Ladder voor duurzame verstedelijking' bij besluit van 21 april 2017 is aangepast en vereenvoudigd voor stedelijk gebied.

De kernbepaling van de nieuwe Ladder, artikel 3.1.6 lid 2 Bro, luidt nu als volgt:

*"De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien."*

Het plan is echter reeds eerder aan de drie stappen van de ladder voor duurzame verstedelijking en daarmee uitgebreider dan thans is vereist, getoetst. In deze paragraaf wordt toegelicht op welke wijze de beoogde ontwikkeling voldoet aan voornoemde stappen.

## *Beoordeling*

Artikel 3.1.6, lid 2 van het Bro bepaalt ten aanzien van de werking van de ladder, dat de ladder toegepast moet worden bij bestemmingsplannen, die een nieuwe stedelijke ontwikkeling mogelijk maken. Ingevolge artikel 1.1.1, eerste lid, aanhef en onder i, van het Bro wordt verstaan onder stedelijke ontwikkeling: ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen. Uit de jurisprudentie blijkt voorts dat het in dit verband moet gaan om een ruimtelijke ontwikkeling van enige omvang. Zo is de bouw van één woning niet aan te merken als een stedelijke ontwikkeling in de zin van de ladder (ABRvS 14 januari 2014, ECLI:NL:RVS:2014:156). Ook een plan dat voorziet in de planologische inpassing van drie woningen is niet aan te merken als een stedelijke ontwikkeling (ABRvS 5 november 2014, ECLI:NL:RVS:2014:3929). De ladder is ook niet van toepassing op een ontwikkeling waarbij zes woningen – drie rechtstreeks en drie door middel van een wijzigingsbevoegdheid - mogelijk worden gemaakt (ABRVS 18 december 2013, ECLI: NL:RVS:2013: 2471).

Om deze reden hoeft *formeel* de ladder der duurzame verstedelijking in dit geval niet te worden 'afgelopen'. Dat laat echter onverlet, dat het bevoegde orgaan in het kader van een goede ruimtelijke ordening bij de vaststelling van het plan dient te beoordelen of de wijzigingslocatie nog steeds een passende bestemming is, mede omdat de provincie Zuid-Holland gelet op de Omgevingsverordening hecht aan duurzaam ruimte gebruik. In deze paragraaf wordt toegelicht op welke wijze de beoogde ontwikkeling voldoet aan de genoemde stappen van de ladder.

#### *Ad 1*.

De gemeente Goeree-Overflakkee heeft op 14 december 2017 de Woonvisie 2018-2024 vastgesteld. De kern Nieuwe-Tonge betreft een kleine kern. Voor de toevoeging van woningbouw aan de woningvoorraad geldt voor kleine kernen als uitgangspunt, dat deze wordt geconcentreerd, daar waar gelet op de aard, schaal, en locatie deze een bijdrage leveren aan een blijvend goed functionerend voorzieningenniveau en een adequate zorgstructuur. Dit komt de leefbaarheid van de kernen ten goede. Uitgangspunt voor het toestaan van woningbouw, is dat beperkte uitbreidingen mogelijk zijn indien daarmee het ruimtelijke kwaliteitsniveau van de woningvoorraad op peil wordt gehouden. De nieuwbouw van de twee aaneengebouwde woningen ter vervanging van de feitelijk aanwezige schuur draagt derhalve bij aan het kwalitatief in stand houden van een goede woningvoorraad. Voorts wordt met deze planontwikkeling ten opzichte van het nu geldende bestemmingsplan een zeer beperkte verruiming van het aantal woningen toegestaan. Daarnaast is binnen de dorpskern van Nieuwe-Tonge geen sprake van andere concurrerende woningbouwplannen waardoor het toevoegen van 2 woningen past binnen de behoefte. Daarmee is voldaan aan de eerste trede van de ladder van duurzame verstedelijking.

#### *Ad 2.*

Het nationaal beleid zet sterk in op inbreiding en herstructurering boven uitbreiding van het bebouwde gebied. Bundeling, zorgvuldig ruimtegebruik en het realiseren van kwaliteit en diversiteit staan daarnaast ook centraal in het provinciale beleid. De beoogde nieuwbouw betreft herstructurering van bestaande woonbebouwing binnen de dorpskern van Nieuwe-Tonge. De onderhavige ontwikkeling wordt beschouwd als inbreiding en is passend in het bundelingsbeleid. Met het tegemoet komen aan Ad 2 is Ad 3 niet langer van toepassing.

Los van de vraag of het plan op de 'juiste' locatie in een behoefte voorziet, geldt daarnaast het kwalitatieve criterium dat de ontwikkeling op de betreffende locatie moet passen. In hoofdstuk 2 is hier al op ingegaan bij de beschrijving van het bouwplan.

## Conclusie

Op basis van het voorgaande kan geconcludeerd worden dat de realisatie van de beoogde nieuwbouw past binnen de eerder beschreven beleidskaders.

# **4 KWALITEIT VAN DE LEEFOMGEVING**

# **4.1 Bodem**

Bij nieuwe ontwikkelingen dient aangetoond te worden dat de gronden waarop de ontwikkeling beoogd wordt, geschikt zijn voor het toekomstige gebruik.

Door ATKB is op 12 januari 2017 een nader bodemonderzoek en een verkennend asbest in bodemonderzoek uitgevoerd op het perceel. Het rapport is opgenomen in bijlage 1 en hieronder zijn de resultaten overgenomen.

- De bodem op de locatie bestaat voornamelijk uit klei. Onder de verharding is kolengruis- en puinhoudend zand en puin aangetroffen. In de bovengrond zijn diverse bijmengingen met bodemvreemd materiaal aangetroffen (waaronder kolengruis, baksteen en puin).
- Op het maaiveld en in het opgeboorde materiaal is zintuiglijk geen asbestverdacht materiaal aangetroffen.
- De eerder aangetroffen sterk verhoogde gehalten met lood, zink en koper zijn in de zintuiglijkschone ondergrond niet gemeten.
- Tijdens het nader onderzoek zijn hooguit matig verhoogd gehalten zink en lood in de grond aangetroffen. Daarnaast worden licht verhoogde gehalten koper, lood en zink in de grond gemeten.
- De aangetroffen verhoogde gehalten zware metalen in de grond zijn te relateren aan de bijmengingen met bodemvreemd materiaal.
- In het grondmonster ter plaatse van de asbesthoudende cementenleiding is een beperkt gehalte asbest gemeten (3,7 mg/kg.ds). Er is geen sprake van de aanwezigheid van een verontreiniging met asbest (gehalte hoger dan 100 mg/kg.ds).
- In het puinmonster is analytisch geen asbest gemeten.
- Er is geen sprake van de aanwezigheid van een verontreiniging met asbest op de locatie.

Op basis van het uitgevoerde onderzoek kan geconcludeerd worden dat het aspect bodem geen belemmering vormt voor de uitvoering van het plan.

# **4.2 Archeologie en cultuurhistorie**

# Erfgoedwet

Het archeologisch erfgoed wordt binnen Nederland als zeer waardevol beschouwd. De Erfgoedwet (2016) legt de verantwoordelijkheid voor de bescherming van het archeologische erfgoed bij de gemeente. De wet verplicht om bij de vaststelling van een bestemmingsplan of bij een omgevingsvergunning rekening te houden met in de bodem aanwezige of te verwachten archeologische waarden. De feitelijke bescherming daarvan krijgt gestalte door het opnemen van voorschriften in het bestemmingsplan ten aanzien van de afgifte van omgevingsvergunningen in die gebieden die als archeologisch waardevol zijn aangemerkt. Aan de vergunning zelf kunnen aanvullende voorwaarden worden verbonden, met als uiterste de verplichting tot planaanpassing of het laten verrichten van een opgraving.

# Cultuurhistorische Hoofdstructuur Zuid-Holland

De provincie Zuid-Holland hanteert het beleidsinstrument "Cultuurhistorische Hoofdstructuur Zuid-Holland (CHS)". In de CHS heeft de provincie bestaande en mogelijk te verwachten archeologische waarden in beeld gebracht. In het bijbehorende "Beleidskader Cultuurhistorische Hoofdstructuur Zuid-Holland" zijn per waarderingscategorie algemene beleidsuitgangspunten geformuleerd. De waardering zoals vastgelegd in de cultuurhistorische hoofdstructuur geldt als uitgangspunt van beleid.

## Regionaal archeologiebeleid

Voor Goeree-Overflakkee geldt regionaal archeologie beleid. Hiertoe is het document "Archeologiebeleid, Goeree-Overflakkee, duurzaam omgaan met ons bodemarchief bij ruimtelijke ordening" opgesteld. Bij het beleidsstuk behoort een beleidskaart archeologie. Op dit kaart is inzichtelijk gemaakt welke archeologische waarde op Goeree-Overflakkee verwacht worden.

Figuur 7 toont een uitsnede van deze kaart en laat zien dat de planlocatie gelegen aan de Zuiddijk te Nieuwe-Tonge in de zone 'geen waarde' is gelegen. Er bestaat zodoende geen noodzaak tot het verder uitvoeren van archeologisch onderzoek.

# Cultuurhistorie

De provincie Zuid-Holland wil waardevolle cultuurhistorische elementen behouden of inpassen bij nieuwe ruimtelijke ontwikkelingen. Om dit richting te geven, zijn Regioprofielen Cultuurhistorie opgesteld. De zestien regioprofielen dienen als een handreiking en sturingskader voor gemeenten, waterschappen, terreinbeheerders en adviesbureaus om cultuurhistorie op te nemen in ruimtelijke plannen. Ze zijn een uitwerking van de algemene richtlijnen voor cultuurhistorie in ruimtelijke plannen zoals die staan in de provinciale Structuurvisie.

In dit geval liggen in de omgeving van het plangebied twee rijksmonumenten en meerdere gemeentelijke monumenten. Voor deze bouwwerken geldt dat zij geen directe relatie hebben met het bouwplan. Bovendien geldt dat de gronden aan de westzijde van de Zuiddijk in de bestaande situatie ook al bebouwd zijn met woningen van vergelijkbare omvang.

Voor de molen geldt daarnaast wel dat rekening gehouden dient te worden met de bijbehorende molenbiotoop. Het bouwplan ligt echter ruim buiten op de verbeelding aangegeven vrijwaringszone, waardoor het plan geen belemmering vormt voor de molen en de molenbiotoop. Van andere beschermde elementen of structuren is geen sprake.

## Conclusie

De aspecten archeologie en cultuurhistorie staan de uitvoering van het plan niet in de weg.

## **4.3 Water**

Water en ruimtelijke ordening hebben met elkaar te maken. Enerzijds is water één van de sturende principes in de ruimtelijke ordening en kan daarmee beperkingen opleggen aan het ruimtegebruik. Anderzijds kunnen ontwikkelingen in het ruimtegebruik ongewenste effecten hebben op de waterhuishouding. Een goede afstemming tussen beiden is derhalve noodzakelijk om problemen, zoals wateroverlast, slechte waterkwaliteit, verdroging, te voorkomen. Volgens het Bro is een watertoets in ruimtelijke plannen verplicht. In deze paragraaf wordt beschreven op welke wijze in het plangebied met water en watergerelateerde aspecten wordt omgegaan.

# Beleid duurzaam stedelijk waterbeheer

Op verschillende bestuursniveaus zijn de afgelopen jaren beleidsnota's verschenen aangaande de waterhuishouding, alle met als doel een duurzaam waterbeheer (kwalitatief en kwantitatief). Hierna wordt het beleid van het waterschap en de gemeente nader behandeld. *Europa:*

- Kaderrichtlijn Water (KRW).
*Nationaal:*

- Nationaal Waterplan (NW);
- Waterbeleid voor de 21e eeuw (WB21);
- Nationaal Bestuursakkoord Water (NBW);
- Waterwet.

*Provinciaal:*

- Provinciaal Waterplan.
# Waterschapsbeleid; het Waterbeheerprogramma 2016-2021

Vanaf 2016 is er een nieuw waterbeheer programma van kracht. Het programma bestaat uit een statisch en een dynamisch deel. Het statisch deel bevat de doelen die het waterschap wil bereiken, zowel op de lange termijn als voor de planperiode. Het dynamisch deel bevat de maatregelen die nodig zijn om de doelen uit het statisch deel te realiseren.

Het plan bevat doelen en maatregelen voor de thema's Calamiteitenzorg, Water en Ruimte, Waterveiligheid, Voldoende Water, Schoon water en Waterketen. Voor het thema water en ruimte is de nadere uitwerking van de deltabeslissing ruimtelijke adaptatie de belangrijkste ontwikkeling. Hierbij wordt uitgegaan van meerlaagse veiligheid: preventie (laag 1), ruimtelijke inrichting (laag 2) en crisisbeheersing (laag 3). Voor Hollandse Delta ligt de nadruk op de eerste laag: een overstroming voorkomen door middel van (primaire) waterkeringen. Voor de tweede laag is als doel geformuleerd dat de ruimtelijke inrichting bijdraagt aan het beperken van de gevolgen van een overstroming.

De maatregelen voor de Europese Kaderrichtlijn Water (KRW) zijn onderdeel van het plan.

Tevens wordt in het beheerplan ingegaan op compenserende maatregelen ten aanzien van nieuw te leggen verhard oppervlak. Voor het afvoeren van hemelwater van verhard oppervlak groter dan 500 m² naar open water, dient ontheffing te worden aangevraagd op grond van de Keur. Wanneer de toename aan verhard oppervlak groter is dan 500 m² is het beleid van het Waterschap om 10% van de toename te compenseren in de vorm van open water.

Hierbij heeft het de voorkeur dat water in de directe omgeving gegraven wordt van de toename van de verharding. Als dat niet mogelijk is in het zelfde peilgebied of een benedenstrooms peilgebied.

## *Gemeentelijk beleid*

Het hoofddoel van het Waterplan Goeree-Overflakkee (2009) is het opstellen van een gezamenlijke koers van de gemeenten en het waterschap voor de realisatie van een veilig, schoon, aantrekkelijk en goed beheerd watersysteem in de stedelijke kernen op Goeree-Overflakkee. In het waterplan worden de volgende drie hoofdaspecten aan de orde gesteld:

- 1. de inrichting van het gebied en de afstemming tussen de ruimtelijke ordening en het waterbeheer. Het gaat daarbij niet alleen om de hoeveelheid water die nodig is voor het realiseren van een bepaald beschermingsniveau tegen wateroverlast, maar nadrukkelijk ook om de beleving van het water binnen de kernen;
- 2. het gebruik en het beheer en onderhoud van oppervlaktewater. Hierbij horen afspraken over de beheergrenzen en wie wat doet. Het waterplan zal daarnaast helpen bij de verankering van de waterzaken binnen de organisaties;
- 3. de omgang met afvalwater en regenwater in het gebied. Hierbij speelt onder andere de relatie tussen de afvalwaterketen en de kwaliteits- en kwantiteitsaspecten van het oppervlaktewatersysteem.

Gezamenlijk hebben het waterschap, (de voormalige) gemeenten en (destijds) het ISGO streefbeelden en doelen voor het water in de kernen opgesteld. De wensbeelden met een ruimtelijke relevantie die volgen uit het Waterplan zijn hieronder opgesomd:

- gegarandeerde zonering op basis van chloridengehalten in het oppervlaktewater (zoet/zout);
- waterbergingstekort oplossen door het aanleggen van nieuw oppervlaktewater;
- aanleggen van waterbalkons, geleidelijke overgang van stedelijk naar landelijk gebied;
- maatregelen in het kader van de KRW in waterlichamen realiseren voor 2015;
- natuurvriendelijke oevers waar mogelijk aanleggen;
- gemengde rioolstelsels vervangen door gescheiden rioolstelsels;
- historische relatie met water in stedelijke kernen zichtbaar maken;
- meer aandacht voor het karakteristieke krekenlandschap;
- en aanleggen een of meerdere gemeenschappelijke baggerdepots.

#### Huidige situatie

#### *Algemeen*

Het plangebied is gelegen aan de Zuiddijk 44 in Nieuwe-Tonge en bestaat in de huidige situatie uit bebouwing en verharding.

#### *Waterkwantiteit*

Binnen het plangebied is geen oppervlaktewater aanwezig.

#### *Veiligheid en waterkeringen*

Het plangebied ligt niet binnen de kern- of beschermingszone van een primaire of regionale waterkering.

#### *Afvalwaterketen en riolering*

Het plangebied is aangesloten op het gemeentelijk gemengd rioleringsstelsel.

#### Toekomstige situatie

#### *Algemeen*

Het plan maakt de realisatie van twee nieuwe twee aaneengebouwde woningen, ter vervanging van de bestaande schuur mogelijk.

#### *Waterkwantiteit*

Het terrein van de beoogde woningen is reeds volledig bebouwd en verhard. Het verhard oppervlak verandert niet. Compensatie is derhalve niet aan de orde.

#### *Watervoorziening*

De grondwaterstand hoeft in principe niet te worden aangepast. Als er geen wijzigingen in het waterpeil nodig zijn, zullen er als gevolg van de beoogde ontwikkeling geen problemen te verwachten zijn met de watervoorziening. Ook de omliggende gebieden zullen dan geen schade ondervinden door de beoogde ontwikkeling.

## *Volksgezondheid*

Gezien het ontbreken van oppervlaktewater, is er geen gevaar voor de volksgezondheid in relatie tot water.

## *Bodemdaling*

Er is geen kans op bodemdaling, want het betreft hier een zeekleigebied met zavel- en kleigronden. Bovendien worden er geen waterpeilen aangepast.

#### *Grondwateroverlast*

Aanpassing van het peil is niet nodig ten behoeve van deze ontwikkeling. Indien ondergrondse constructies worden gebouwd die dieper komen te liggen dan de gemiddeld hoogste grondwaterstand (GHG), zal onderzocht moeten worden of dit gevolgen heeft voor het grondwater.

#### *Oppervlaktewater- en grondwaterkwaliteit*

Vervuilingsbronnen dienen zoveel mogelijk voorkomen te worden om vervuiling van water tegen te gaan. Er dienen geen uitloogbare materialen zoals koper, lood, zink, teerhoudende dakbedekking of geïmpregneerde beschoeiingen gebruikt te worden op delen die met hemelwater in contact komen (zoals de dakbedekking, goten en pijpen). Een alternatief is te voorkomen dat deze materialen kunnen uitlogen (bijvoorbeeld door het coaten van loodslabben).

## *Afvalwaterketen en riolering*

Conform de Leidraad Riolering en vigerend waterschapsbeleid is het voor nieuwbouw verplicht een gescheiden rioleringsstelsel aan te leggen zodat schoon hemelwater niet bij een rioolzuiveringsinstallatie terecht komt. Bij verbouwingen moeten de mogelijkheden bekeken worden. Afvalwater wordt aangesloten op de bestaande gemeentelijke riolering. Voor hemelwater wordt de volgende voorkeursvolgorde aangehouden:

- hemelwater vasthouden voor benutting;
- (in-) filtratie van afstromend hemelwater;
- afstromend hemelwater afvoeren naar oppervlaktewater;
- afstromend hemelwater afvoeren naar AWZI.

## *Waterbeheer*

Voor aanpassingen aan het bestaande watersysteem dient bij het waterschap vergunning te worden aangevraagd op grond van de 'Keur'. Er worden in dit geval geen aanpassingen aan het bestaande watersysteem gedaan.

#### *Verdroging*

De ontwikkeling heeft geen wezenlijke invloed op karakteristieke grondwaterafhankelijke ecologische waarden. Het plangebied is geen kwelgebied en watervervuiling vanuit het plangebied zal zoveel mogelijk worden voorkomen.

#### *Natte natuur*

Het plangebied is geen onderdeel van de ecologische hoofdstructuur (EHS). De ontwikkeling doet geen afbreuk aan aquatische natuurwaarden.

## *Conclusie*

De ontwikkeling heeft geen negatieve gevolgen voor het waterhuishoudkundige systeem ter plaatse.

## **4.4 Ecologie/flora en fauna**

Op 1 januari 2017 is de Wet natuurbescherming (Wnb) in werking getreden. Deze wet vervangt drie oude wetten: de Natuurbeschermingswet 1998 (gebiedsbescherming: Natura 2000), de Flora- en faunawet (soortenbescherming) en de Boswet (kapvergunningen). Op basis van deze wetgeving is het van belang bij de ruimtelijke planvorming vooraf te onderzoeken of én welke dier -en plantensoorten er voorkomen, wat hun beschermingsstatus is en wat de effecten zijn van de ingreep op het voortbestaan van de gevonden soorten.

#### Gebiedsbescherming

De planlocatie vormt geen onderdeel van een natuur- of groengebied met een beschermde status.

Gelet op de aard en omvang van het plan, bestaande uit het amoveren van een schuur behorende bij een woonbestemming en het oprichten van per saldo twee extra woningen, worden geen externe effecten verwacht op de beschermde gebieden in de omgeving. Het enige mogelijke effect betreft stikstofdepositie, wat met name wordt veroorzaakt door aan- en afrijdend verkeer. De te verwachten effecten hangen samen met de aanlegfase en de verkeersaantrekkende werking van de nieuwe situatie (gebruikersfase). In dit kader is een berekening door Econsultancy uitgevoerd, op basis waarvan kan worden geconcludeerd, dat het projecteffect van het beoogde plan op de Natura 2000-gebieden kleiner dan of gelijk aan 0,00 mol/ha/jaar is. Bij een dergelijke projectbijdrage zal het beoogde plan niet voor een significante toename in stikstofdepositie zorgen en kunnen negatieve effecten worden uitgesloten. Op basis van het onderzoek blijkt derhalve, dat er geen ontheffing benodigd is voor het aspect stikstof. Deze rapportage is als bijlage II aan deze toelichting gehecht.

## Soortenbescherming

In het kader van de soortenbescherming is van belang of te uit te voeren werkzaamheden van invloed zijn op beschermde soorten en hun leefgebied. Het perceel is geheel bebouwd en het projectgebied kent om die reden geen noemenswaardig groen en in het geheel geen water.

# Conclusie

Het aspect ecologie staat daarmee de uitvoering van het plan niet in de weg.

## **4.5 Milieuhinder**

In het kader van een goede ruimtelijke ordening dient in ruimtelijke plannen rekening te worden gehouden met afstemming tussen gevoelige functies en milieuhinderlijke functies. Uitgangspunt daarbij is dat bestaande bedrijven niet in hun bedrijfsvoering worden beperkt en dat ter plaatse van woningen sprake is van een aanvaardbaar woon- en leefklimaat. In dit geval geldt dat de gronden aan de Zuiddijk reeds voor de functie wonen zijn bestemd. De afstand tot omliggende inrichtingen wijzigt daarom niet. Derhalve is de conclusie dat het aspect milieuhinder niet van invloed is ten aanzien van beoogde ontwikkeling.

## **4.6 Geluidhinder**

# Wegverkeerslawaai

Ingevolge de Wet geluidhinder (Wgh) zijn in beginsel alle wegen gezoneerd. Uitzondering hierop zijn wegen waarvoor een maximumsnelheid van 30 km per uur geldt en woonerven. Als een geluidzone van een gezoneerde weg geheel of gedeeltelijk binnen het plangebied valt, moet bij de voorbereiding van een bestemmingsplan akoestisch onderzoek worden verricht naar de geluidsbelasting op nieuwe woningen en andere geluidsgevoelige bestemmingen binnen die geluidszone. Dit heeft echter slechts betrekking op nieuwe ontwikkelingen die binnen 10 jaar worden voorzien.

De Zuiddijk in het plangebied valt binnen de 30 km zone, zodat een akoestisch onderzoek achterwege kan blijven.

# **4.7 Luchtkwaliteit**

De Wet milieubeheer is het wettelijk toetsingskader op het gebied van luchtkwaliteit. Eén onderdeel van die wet is dat er een categorie projecten is benoemd waarvan bepaald is dat die, vanwege hun functie en omvang, niet van betekenende mate van invloed zijn op de luchtkwaliteit. Deze hoeven om die reden niet verder getoetst te worden.

Het Besluit niet in betekenende mate bijdragen (AmvB), verder te noemen het Besluit NIBM, geeft verder invulling aan dit principe en omvat ook richtlijnen om te bepalen of een plan of project onder deze regeling valt en daarmee geen verdere toetsing nodig is. Voor woningbouw is vastgelegd dat een plan van 1500 woningen (netto) bij minimaal 1 ontsluitingsweg, of een plan van 3000 woningen bij minimaal 2 ontsluitingswegen, niet in betekende mate van invloed zijn op de luchtkwaliteit.

In dit geval gaat het om een plan van twee aaneengebouwde woningen ter vervanging van een bestaande schuur en afdak. Hiermee blijft het plan ruimschoots binnen de wettelijke vrijstelling van verder onderzoek naar luchtkwaliteit. Gesteld kan worden dat het plan niet in betekende mate bijdraagt aan de vervuilende concentraties voor luchtkwaliteit. Dit betekent dat het aspect luchtkwaliteit geen belemmering vormt voor de beoogde ontwikkeling.

# **4.8 Externe en interne veiligheid**

Externe veiligheid heeft betrekking op de veiligheid van degenen die niet bij de risicovolle activiteit zelf zijn betrokken, maar als gevolg van die activiteit wel risico's kunnen lopen, zoals bijvoorbeeld omwonenden. Bij ruimtelijke plannen dient aandacht te worden besteed aan de vraag of er risicovolle activiteiten in en/of nabij het plangebied aanwezig zijn c.q. komen en zo ja, of er sprake is van een toelaatbaar risico. Risicovolle activiteiten zijn:

- het opslaan, gebruiken en/of produceren van gevaarlijke stoffen (inrichtingen);
- het vervoer van gevaarlijke stoffen over auto-, spoor- en waterwegen of door buisleidingen (transportroutes).

## Inrichtingen

Als de afstand tot een risicovolle activiteit maar groot genoeg is, is er sprake van 100% veiligheid. Maar deze afstand kan kilometers groot zijn. Nederland is te klein om deze afstanden te hanteren. Daarom is gekozen voor het hanteren van een basisbeschermingsniveau. Dit wordt geconcretiseerd door toepassing van grens- en richtwaarden voor plaatsgebonden risico (PR) en oriëntatiewaarden voor groepsrisico (GR).

Het PR wordt weergegeven met risicocontouren rondom een inrichting of langs een transportroute. Ook buiten de PR-contouren bestaat nog een invloedsgebied waarbinnen groepen personen slachtoffer kunnen worden van een ongeval. Daarom moet ook het GR worden onderzocht. De hoogte van het GR is niet ruimtelijk weer te geven, wel het invloedsgebied waarover het GR wordt berekend.

## Transportroutes

De risiconormen en veiligheidsafstanden voor vervoer van gevaarlijke stoffen over de weg is sinds 1 april 2015 geregeld in Basisnet Weg, behorende bij de Wet Basisnet. Hierin is per wegvak aangegeven hoeveel transporten met gevaarlijke stoffen er plaatsvinden en met welke risico's en afstanden om die reden rekening gehouden dient te worden. Ook hier wordt uitgegaan van een PR en een GR.

## Beleid gemeenten Goeree-Overflakkee

De gemeenten op Goeree-Overflakkee streven naar een evenwichtige afweging van veiligheidsbelangen en overige belangen. Hiertoe hebben de vier gemeenten op Goeree-Overflakkee gezamenlijk de 'Beleidsvisie Externe Veiligheid - Richting aan risico's op Goeree-Overflakkee' opgesteld. Deze bevat een aantal beleidsuitgangspunten en ook wordt een aantal wettelijke punten onderstreept. Tevens wordt een methode neergezet voor het toetsen van risico's bij ontwikkelingen. Deze methode maakt het mogelijk om bij ruimtelijke plannen op voorhand te bepalen welke soorten objecten wel/niet zijn toegestaan binnen bepaalde afstanden van risicobronnen. De ambities, uitgangspunten en werkwijzen in deze visie vormen de basis voor de onderbouwing van de verantwoording van risico's.

## Onderzoek

Uit de risicokaart en de regionale beleidsvisie externe veiligheid blijkt dat er in de directe omgeving van het plangebied, geen risicovolle inrichtingen liggen en tevens geen sprake is van vervoer van gevaarlijke stoffen over de weg.

Gelet op de omschreven risico's en de afstanden tot het projectgebied vormt het aspect externe veiligheid geen belemmering voor het plan.

#### **4.9 Kabels en leidingen**

In paragraaf 4.8 is kort stilgestaan bij eventuele (grote) planologische relevante buisleidingen. Bij de bouwwerkzaamheden zal rekening worden gehouden met eventueel overige aanwezige kabels en leidingen.

# **5 JURIDISCHE ASPECTEN**

In dit hoofdstuk wordt een toelichting gegeven op de wijzigingen die in de regels en op de verbeelding ten aanzien van het bestemmingsplan 'Nieuwe-Tonge' zijn aangebracht.

# **5.1 Regels**

Het voorliggend wijzigingsplan 'Zuiddijk 44 te Nieuwe-Tonge' is een digitaal bestemmingsplan dat moet voldoen aan de wettelijke eisen voor digitalisering. Het plan moet op www.ruimtelijkeplannen.nl geraadpleegd kunnen worden. Feitelijk behelst dit bestemmingsplan enkel een verruiming van de bouwmogelijkheden door het toepassen van een wijzigingsbevoegdheid ten opzichte van bestemmingsplan 'Nieuwe-Tonge'.

Met dit wijzigingsplan blijven de regels van het onderliggende bestemminsplan "Nieuwe-Tonge" onverkort van toepassing.

# **5.2 Verbeelding**

Uitgangspunt is dat de verbeelding zoveel mogelijk informatie geeft over de in acht te nemen maten en volumes. De regels geven duidelijkheid over de bestemmingsomschrijving, de bouwregels en de specifieke gebruiksregels.

# Bestemmingsvlak en bouwvlak

De in het plangebied aanwezige bestemmingen bestaan in de meeste gevallen uit twee vlakken: een bestemmingsvlak en een bouwvlak. Het bestemmingsvlak geeft aan waar een bepaald gebruik toegestaan is. Het bouwvlak is een gebied dat op de verbeelding is aangeven waarvoor de mogelijkheden om gebouwen te bouwen in de regels zijn aangegeven.

# Aanduidingen

Op de verbeelding is een onderscheid gemaakt in verschillende aanduidingen. Alle aanduidingen met betrekking tot de wijze van bouwen en de verschijningsvorm van bouwwerken, worden bouwaanduidingen genoemd.

Een gebiedsaanduiding is een aanduiding die verwijst naar een gebied waarvoor bij de toepassing van het bestemmingsplan specifieke regels gelden of waar nadere afwegingen moeten worden gemaakt. In het plangebied is een gebiedsaanduiding opgenomen voor de molenbiotoop.

# **6 ECONOMISCHE UITVOERBAARHEID**

# **6.1 Economische uitvoerbaarheid**

In de Wro is in afdeling 6.4 de regelgeving rondom grondexploitatie opgenomen. Centrale doelstelling van deze afdeling is om in de situatie van particuliere grondexploitatie te komen tot een verbetering van het gemeentelijk kostenverhaal en de versterking van de gemeentelijke regie bij locatieontwikkeling. In artikel 6.12 van de Wro is bepaald dat de gemeenteraad een exploitatieplan vaststelt voor gronden waarop een bouwplan is voorgenomen. In artikel 6.2.1 Bro is vastgelegd wat onder een bouwplan wordt verstaan. De bouw van een of meerdere hoofdgebouwen is in het betreffende artikel van het Bro opgenomen.

Een exploitatieplan dient tegelijkertijd met een omgevingsvergunning te worden vastgesteld. In de Wro is tevens opgenomen, dat kan worden afgeweken van de verplichting tot het opstellen van een exploitatieplan indien het verhaal van kosten van de grondexploitatie over de in het plan of besluit begrepen gronden anderszins verzekerd is. Dit is het geval indien de gemeente en de initiatiefnemer en/of de ontwikkelende partij een privaatrechtelijke overeenkomst hebben gesloten over de verdeling van kosten bij de grondexploitatie. Bij de vaststelling van een omgevingsvergunning moet een expliciet besluit worden genomen dat het niet noodzakelijk is om een exploitatieplan vast te stellen.

De beoogde ontwikkeling aan de Zuiddijk 44 in Nieuwe-Tonge is geen gemeentelijk initiatief en de gronden zijn reeds in het bezit van de initiatiefnemer. Tussen initiatiefnemer en de gemeente is een exploitatieovereenkomst gesloten, waardoor het niet noodzakelijk is een exploitatieplan op te stellen.

Overeenkomstig artikel 3.1.6 f van het Besluit ruimtelijke ordening is het plan economisch uitvoerbaarheid gebleken.

# **7 MAATSCHAPPELIJKE TOETSING EN OVERLEG**

# **7.1 Vooroverleg en zienswijzen**

Op de voorbereiding van een wijzigingsplan is de uniforme openbare voorbereidingsprocedure van afdeling 3.4 van de Algemene wet bestuursrecht van toepassing (artikel 3.9a, lid 1 Wro). Dit houdt in dat belanghebbenden in de gelegenheid worden gesteld om gedurende 6 weken hun zienswijze naar aanleiding van het ontwerp-wijzigingsplan naar voren te kunnen brengen, alvorens het wijzigingsplan wordt vastgesteld. Eventueel ingediende zienswijzen worden behandeld en indien nodig in het plan verwerkt. Burgemeester en wethouders dienen vervolgens binnen 8 weken na afloop van de terinzagelegging omtrent de wijziging te besluiten. Tegen een vastgesteld wijzigingsplan staat beroep open bij de Afdeling bestuursrechtspraak van de Raad van State, eventueel in combinatie met een verzoek om voorlopige voorziening.

Het ontwerp-wijzigingsplan heeft met ingang van 8 maart 2017, 6 weken ter inzage gelegen. Het ontwerp-wijzigingsplan is voorts gelijktijdig ter inzage gelegd en in vooroverleg gegaan, naar onder meer de Veiligheidsregio Rotterdam-Rijnmond en het Waterschap Hollandse Delta. Beide instanties hebben geen op- en aanmerkingen op onderhavig plan en aangegeven geen zienswijzen te zullen indienen. Tijdens de ter visie ligging van het ontwerpwijzigingsplan zijn verder geen zienswijzen ingediend.

Het wijzigingsplan is ongewijzigd vastgesteld.