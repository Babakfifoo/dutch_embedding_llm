# **TOELICHTING**

# **VAN HET**

# **BESTEMMINGSPLAN**

# **DE ELZELAAN 4-5 LOCHEM**

# **GEMEENTE LOCHEM**

| Opdrachtnummer   | : 08.353                                 |
|------------------|------------------------------------------|
| IDnr.            | : NL.IMRO.0262.loDeElzelaan4-BP41        |
| Datum            | : jan 2020                               |
| Versie           | : 4                                      |
| Auteurs          | : mRO b.v.                               |
| Vastgesteld d.d. | : 09-03-2020 / besluitnummer 2018-117602 |

| 1 |                                                             | INLEIDING 2                                                                                                                                                                                                                                        |  |
|---|-------------------------------------------------------------|----------------------------------------------------------------------------------------------------------------------------------------------------------------------------------------------------------------------------------------------------|--|
|   | 1.1<br>1.2<br>1.3<br>1.4                                    | AANLEIDING EN DOEL 2<br>LIGGING EN BEGRENZING PLANGEBIED 2<br>VIGEREND BESTEMMINGSPLAN  3<br>LEESWIJZER 4                                                                                                                                          |  |
| 2 |                                                             | BESCHRIJVING PLANGEBIED  5                                                                                                                                                                                                                         |  |
|   | 2.1<br>2.2<br>2.3                                           | HISTORIE 5<br>BESTAANDE SITUATIE 5<br>TOEKOMSTIGE SITUATIE 8                                                                                                                                                                                       |  |
| 3 |                                                             | BELEIDSKADER 10                                                                                                                                                                                                                                    |  |
|   | 3.1<br>3.2<br>3.3                                           | RIJKSBELEID 10<br>PROVINCIAAL BELEID 11<br>GEMEENTELIJK BELEID11                                                                                                                                                                                   |  |
| 4 |                                                             | RANDVOORWAARDEN - MILIEUASPECTEN 17                                                                                                                                                                                                                |  |
|   | 4.1<br>4.2<br>4.3<br>4.4<br>4.5<br>4.6<br>4.7<br>4.8<br>4.9 | GELUID 17<br>LUCHTKWALITEIT19<br>GEUR 20<br>BEDRIJVEN EN MILIEUZONERING (OMGEVINGSANALYSE) 21<br>EXTERNE VEILIGHEID 22<br>BODEM 24<br>WATER 25<br>ECOLOGIE 29<br>ARCHEOLOGIE 31<br>4.10 CULTUURHISTORIE 32<br>4.11 VORMVRIJE M.E.R.-BEOORDELING 32 |  |
| 5 |                                                             | JURIDISCHE ASPECTEN  35                                                                                                                                                                                                                            |  |
|   | 5.1<br>5.2<br>5.3                                           | INLEIDING35<br>OPBOUW REGELS EN VERBEELDING 36<br>ARTIKELGEWIJZE TOELICHTING36                                                                                                                                                                     |  |
| 6 |                                                             | UITVOERBAARHEID  40                                                                                                                                                                                                                                |  |
|   | 6.1<br>6.2                                                  | ECONOMISCHE UITVOERBAARHEID40<br>MAATSCHAPPELIJKE UITVOERBAARHEID 40                                                                                                                                                                               |  |

| BIJLAGE 1: | ONDERZOEK GELUID          |
|------------|---------------------------|
| BIJLAGE 2: | VERKENNEND BODEMONDERZOEK |
| BIJLAGE 3: | QUICKSCAN FLORA EN FAUNA  |

# <span id="page-2-0"></span>**1 INLEIDING**

# <span id="page-2-1"></span>**1.1 Aanleiding en doel**

Op het perceel Elzelaan 4-5 te Lochem, in het stedelijk gebied van de kern Lochem, staan twee woningen.

De eigenaar van de woning op nummer 4 is van plan de huidige woning te slopen en een nieuwe woning op te richten, meer zuidelijk gelegen op het perceel. Er ontstaan op die manier twee vrijstaande woningen. Het vigerende bestemmingsplan maakt deze bebouwing echter niet mogelijk.

Om het gebruik voor de twee vrijstaande woningen mogelijk te maken is derhalve een herziening van het geldende bestemmingsplan noodzakelijk. Het voorliggende bestemmingsplan 'De Elzelaan 4-5 Lochem' dient hiertoe.

# <span id="page-2-2"></span>**1.2 Ligging en begrenzing plangebied**

Het plangebied ligt in de kern van de gemeente Lochem, ten oosten van Rondweg West, de provinciale weg N346. Het gaat om de percelen aan de Elzelaan 4-5 te Lochem, kadastraal bekend onder de gemeente Lochem, sectie E, perceelnummers 2232, 3191 en (een gedeelte van) 3193 en heeft een omvang van circa 6.343 m2 .

*Figuur 1 - Ligging en begrenzing plangebied op de luchtfoto, i.c.m. een overzichtskaart*

Ten westen van het plangebied loopt de Rondweg West, aan de noordgrens loopt de rivier de Berkel. Aan de westelijke en zuidelijke rand van het plangebied liggen onbebouwde percelen grenzend aan de sportvelden ijsbaan/mountainbike parcours. De ligging en begrenzing van het plangebied zijn in figuur 1 weergegeven en zijn afgestemd op de kadastrale grenzen.

# <span id="page-3-0"></span>**1.3 Vigerend bestemmingsplan**

Het plangebied maakt deel uit van een tweetal bestemmingsplannen, te weten het bestemmingsplan 'Lochem West 2013' dat op 14 oktober 2013 door de gemeenteraad is vastgesteld, in combinatie met het 'Paraplubestemmingsplan Archeologie' dat op 20 januari 2014 is vastgesteld.

De gronden binnen het plangebied hebben de bestemming 'Wonen' en 'Tuin' als bedoeld in artikelen 13 en 17 van de bijbehorende regels en zijn daarmee bestemd voor respectievelijk tuinen, parkeervoorzieningen/uitritten en wonen in combinatie

met erven en kleinschalige bedrijvigheid aan huis. Gebouwen zijn toegestaan binnen de woonbestemming en er zijn volgens de op de verbeelding aangebrachte aanduiding 2 woningen binnen het bestemmingsvlak toegestaan. De bijbehorende toegestane goot- en bouwhoogte zijn eveneens op de kaart aangeduid en bedragen respectievelijk 4 meter en 8 meter.

Op een smalle strook langs de Berkel Linden is een dubbelbestemming van toepassing, te weten, 'Waterstaat – Waterlopen' en binnen deze zone is het beleid mede gericht op bescherming van de watergang met inachtneming van de keur van het waterschap.

Tot slot geldt in het plangebied het 'Paraplubestemmingsplan Archeologie'. Het plangebied heeft hierin de dubbelbestemming 'Waarde – Archeologie 5' gekregen. De gronden zijn daarmee mede bestemd voor de bescherming van terreinen met een hoge archeologische verwachting. Volgens deze bestemming is het zonder omgevingsvergunning verboden om bouw- of grondwerkzaamheden te verrichten. Wel geldt er een zogenaamde 'ondergrens' voor de vergunningplicht. In paragraaf [4.9](#page-31-0) van deze toelichting wordt hierop nader ingegaan.

#### **Afwijking ten opzichte van het vigerend bestemmingsplan**

De beoogde bouw van twee vrijstaande woningen op het perceel Elzelaan 4-5 past niet binnen het bestemmingsplan 'Lochem West 2013'. De huidige bestemmingen 'Wonen' en 'Tuin' dienen gewijzigd te worden zodat de twee vrijstaande woningen gerealiseerd kunnen worden. Het voorliggende bestemmingsplan dient hiertoe.

# <span id="page-4-0"></span>**1.4 Leeswijzer**

De toelichting is als volgt opgebouwd. Hoofdstuk 2 beschrijft het plangebied, zowel de huidige situatie alsook de toekomstige situatie. Het van toepassing zijnde beleid op zowel rijks-, provinciaal-, en gemeentelijk niveau wordt in hoofdstuk 3 verwoord. Vervolgens gaat hoofdstuk 5 in op een aantal relevante milieuaspecten en onderzoeken, ook wel de randvoorwaarden van het plan genoemd, waarna in hoofdstuk 6 'Juridische aspecten', een toelichting op de verbeelding (plankaart en de planregels) volgt. Tot slot is hoofdstuk 7 gewijd aan de uitvoerbaarheid van het plan. Het betreft zowel de economische als maatschappelijke uitvoerbaarheid.

# <span id="page-5-0"></span>**2 BESCHRIJVING PLANGEBIED**

# <span id="page-5-1"></span>**2.1 Historie**

De huidige ligging binnen de Rondweg west (en daarmee in de kom Lochem) doet feitelijk geen recht aan de historische situatie. De huidige bebouwing is een restant van de historische boerderij, het erve Zandvliet, gelegen in het buitengebied van Lochem. Dit is goed zichtbaar op onderstaande afbeeldingen:

Het erve Zandvliet heeft altijd aan de meanderende Berkel gelegen en werd via De Elzelaan (ontsluitingsweg genoemd naar het erf De Elze) op de Koedijk/Kijksteeg ontsloten. Pas sinds de jaren '90 is sprake van een ligging nabij de kern van Lochem. Allereerst zijn toen de oostelijk gelegen sportvelden verplaatst naar de huidige locatie ten zuiden van het erf teneinde de ontwikkeling van de uitbreidingswijk de Molengronden mogelijk te maken. Vervolgens is de Rondweg West aangelegd en aangesloten op de nieuwe Exelsebrug die in plaats van de eerdere brug is aangelegd.

Door de rondweg is De Elzelaan afgesloten van verdere aansluitingen en ligt de planlocatie aan het einde van deze nu doodlopende weg.

# <span id="page-5-2"></span>**2.2 Bestaande situatie**

Het plangebied maakt deel uit van de westelijke randzone van de kern Lochem, nog net gelegen binnen de Rondweg (West). De locatie ligt ten westen van de

uitbreidingswijk De Molengronden ten noorden van het sportcomplex met o.a. korfen voetbalvelden en een fietsparcours/ijsbaan.

#### *2.2.1 Bebouwing*

De huidige bebouwing wordt gevormd door de oude boerderij en bijgebouwen van verschillende leeftijden. De huidige (twee) woningen zijn in de oude boerderij en een recenter bouwdeel gevestigd. In onderstaande afbeelding is een luchtfoto van het huidige erf weergegeven.

*Figuur 4 – Luchtfoto bestaand perceel Elzelaan 4-5 te Lochem*

De huidige woningen zijn aangeduid met huisnummers 4 en 5. De woning op De Elzelaan 4 zal worden gesloopt.

Het plangebied wordt middels een eigen in- en uitrit over De Elzelaan ontsloten op de Koedijk/Kijksteeg. De Elzelaan loopt over het sportcomplex met parkeervoorzieningen als een doodlopende weg naar het erf en is ter plaatse van het erf zeer rustig. De inrichting van de weg is hierop afgestemd.

Ten westen van het plangebied loopt evenwel de Rondweg West. Deze provinciale weg (N346) is ter plaatse van de brug over de Berkel verhoogd aangelegd en is een drukke weg met een maximale snelheid van 80 km/u.

Bijgaande foto's geven een impressie van de huidige situatie van het plangebied en haar directe omgeving.

*Figuur 5 – foto van de bestaande woningen met rechts de te slopen woning (bron: Google Streetview)*

*Figuur 6 -De Elzelaan gezien vanaf het erf in zuidelijke richting (bron: Google Streetview)*

# <span id="page-8-0"></span>**2.3 Toekomstige situatie**

# *2.3.1 Bebouwing*

Met het plan wordt beoogd om de huidige tweede woning (de Elzelaan 4) te slopen en op een nieuwe locatie op het perceel opnieuw te bouwen. De geplande locatie is meer zuidelijk op het perceel, ter plaatse van het huidige bijgebouw. Hiermee ontstaat meer privacy voor beide woningen.

*Figuur 7 – Luchtfoto bestaand perceel Elzelaan 4-5 te Lochem*

# *2.3.2 Verkeer en parkeren*

In de nieuwe situatie met twee (vrijstaande) woningen zijn geen noemenswaardige veranderingen in verkeersaantallen voorzien. Het betreft immers slechts een verplaatsing van een bestaande woning. Tevens is er voldoende ruimte op eigen terrein aanwezig om te voorzien in de parkeerbehoefte van de woningen.

# *2.3.3 Vertaling in het bestemmingsplan*

Rondom beide (vrijstaande) woningen zal een bestemming 'Wonen' worden gelegd. De rest van het perceel blijft als tuin bestemd, overeenkomstig de bestaande situatie.

In feite zal er dus alleen een deel van het bestaande bestemmingsvlak wonen worden verplaatst op het perceel.

Rondom de nieuwe woning zal de mogelijkheid worden geboden voor een nieuw erf middels een nieuw bestemmingsvlak wonen. Binnen dit bestemmingsvlak zijn één woning en een bijgebouw toegestaan. De afmetingen van het woonvlak bedragen 25 bij 25 meter, waardoor een nieuw bijgebouw op niet al te grote afstand van de nieuwe woning kan worden gerealiseerd.

De goot- en bouwhoogte van de nieuwe woning is overeenkomstig de bestaande situatie en bedraagt respectievelijk 4 en 8 meter.

Verder is voor het plangebied de dubbelbestemmingen 'Waarde-Archeologie 5' van toepassing. Deze is één op één overgenomen uit het geldende 'Paraplubestemmingsplan Archeologie' (zie ook paragraaf [4.9](#page-31-0) uit deze plantoelichting).

Tot slot is een strook langs de Berkel van de dubbelbestemming 'Waterstaat – Waterlopen'. De ligging en begrenzing is daarbij één-op-één overgenomen uit het geldende bestemmingsplan en ziet toe op de bescherming en beheer van de waterloop.

In [figuur 8](#page-9-0) is een verbeelding van het bestemmingsplan opgenomen.

<span id="page-9-0"></span># <span id="page-10-0"></span>**3 BELEIDSKADER**

Bij het opstellen van ruimtelijke plannen, zoals een bestemmingsplan, moet rekening worden gehouden met het beleid van diverse overheden. De meest relevante beleidsaspecten die betrekking hebben op het plangebied worden in dit hoofdstuk uiteengezet. Onderscheid is aangebracht in rijksbeleid (paragraaf 3.1), provinciaal beleid (paragraaf 3.2) en gemeentelijk beleid (paragraaf 3.3).

# <span id="page-10-1"></span>**3.1 Rijksbeleid**

# *3.1.1 Structuurvisie Infrastructuur en Ruimte*

De kaders van het rijksbeleid zijn opgenomen in de Structuurvisie Infrastructuur en Ruimte (SVIR) die op 13 maart 2012 door de Minister van I&M is vastgesteld. Deze structuurvisie vervangt de Nota Ruimte en heeft als credo 'Nederland concurrerend, bereikbaar, leefbaar en veilig'.

De SVIR omvat drie hoofddoelen, die als volgt zijn geformuleerd:

- 1. Concurrerend Het vergroten van de concurrentiekracht van Nederland door het versterken van de ruimtelijk-economische structuur van Nederland;
- 2. Bereikbaar Het verbeteren en ruimtelijk zeker stellen van de bereikbaarheid waarbij de gebruiker voorop staat;
- 3. Leefbaar en veilig Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor een aanpak die Nederland concurrerend, bereikbaar, leefbaar en veilig maakt, moet het roer in het ruimtelijk en mobiliteitsbeleid om. Het Rijk kiest voor een selectievere inzet van rijksbeleid op slechts 13 nationale belangen. Hiermee wordt de ruimtelijke ordening in toenemende mate neergelegd bij gemeenten en provincies.

De nationale belangen hebben onder andere betrekking op bijvoorbeeld ruimte voor waterveiligheid, behoud van nationale unieke cultuurhistorische kwaliteiten en ruimte voor een nationaal netwerk van natuur.

Uitgangspunt is dat de ruimte zorgvuldig wordt benut en overprogrammering wordt voorkomen. Om beide te bereiken, gaat de SVIR voor nieuwe stedelijke ontwikkelingen uit van een ladder voor duurzame verstedelijking die ook is opgenomen in het Besluit ruimtelijke ordening (artikel 3.1.6, lid 2 Bro). Per 1 juli 2017 is de nieuwe ladder voor duurzame verstedelijking in werking getreden. Deze houdt in dat indien een nieuwe stedelijke ontwikkeling mogelijk wordt gemaakt, de behoefte aan die ontwikkeling moet worden beschreven en, indien die ontwikkeling mogelijk wordt gemaakt buiten het bestaand stedelijk gebied, gemotiveerd moet worden waarom niet binnen het bestaand stedelijk gebied in die behoefte kan worden voorzien.

# *Relatie met het plangebied*

In de SVIR worden geen specifieke uitspraken gedaan met betrekking tot het voorliggende plangebied. Vanwege de aard, omvang en ligging van de beoogde ontwikkeling, zijn er geen nationale belangen in het geding. De realisatie van de twee nieuwe woningen in het plangebied past binnen de beleidsuitgangspunten van de SVIR.

#### *Ladder voor duurzame verstedelijking*

In het plangebied wordt slechts één nieuwe woningen gerealiseerd. Uit vaste jurisprudentie van de Afdeling bestuursrechtspraak van de Raad van State blijkt dat een dergelijke kleinschalige ontwikkeling niet wordt aangemerkt als een stedelijke ontwikkeling in de zin van het Bro. De ladder voor duurzame verstedelijking is daarom niet van toepassing.

Overigens sluit de bouw van de nieuwe woning in het plangebied wel aan op de ladder. De woningen worden immers in bestaand stedelijk gebied van de kern Lochem gerealiseerd.

#### *3.1.2 Besluit algemene regels ruimtelijke ordening*

Ten behoeve van de bescherming van de in de SVIR genoemde nationale belangen, worden in het Besluit algemene regels ruimtelijke ordening (Barro) algemene regels voorgeschreven die bindend zijn voor de lagere overheden als provincie en gemeente. In het Barro worden de kaderstellende uitspraken uit de SVIR bevestigd.

Doel van het Barro is om onderwerpen uit de SVIR te verwezenlijken, danwel te beschermen. Het gaat hierbij onder meer om de volgende onderwerpen:

- Rijksvaarwegen;
- Hoofdwegen en hoofdspoorwegen;
- Elektriciteitsvoorziening;
- Buisleidingen van nationaal belang voor vervoer van gevaarlijke stoffen;
- Natuur Netwerk Nederland (voorheen Ecologische hoofdstructuur);
- Primaire waterkeringen buiten het kustfundament;
- IJsselmeergebied (uitbreidingsruimte).

#### *Relatie met het plangebied*

Het plangebied maakt geen deel uit de bovengenoemde gebieden. Daarmee is de beoogde ontwikkeling in voorliggend bestemmingsplan niet strijdig met het nationaal ruimtelijk belang, zoals neergelegd in het Barro.

#### *3.1.3 Milieuwetgeving*

Bij het opstellen van ruimtelijke plannen is diverse (milieu)wetgeving van toepassing, waaronder de Wet luchtkwaliteit, de Erfgoedwet, de Wet natuurbescherming, de Wet geluidhinder, etc. Op deze aspecten zal in hoofdstuk 4 nader worden ingegaan.

# <span id="page-11-0"></span>**3.2 Provinciaal beleid**

# <span id="page-11-1"></span>*3.2.1 Omgevingsvisie Gaaf Gelderland*

Op 19 december 2018 hebben Provinciale Staten de 'Omgevingsvisie Gaaf Gelderland' vastgesteld. Hiermee is de Omgevingsvisie uit 2014 komen te vervallen en wordt vooruitgelopen op de aankomende Omgevingswet. De Omgevingsvisie beschrijft de lange termijn ambities en beleidsdoelen voor de fysiek leefomgeving.

De provincie legt in deze visie de focus op een duurzaam, verbonden en een economisch krachtig Gelderland. Om dit te bereiken worden zeven met elkaar samenhangende ambities nagestreefd:

- 1. Energietransitie: van fossiel naar duurzaam. Een versnelde energietransitie, gericht op forse vergroting van het aandeel duurzame energie en passend bij de Gelderse kwaliteiten;
- 2. Klimaatadaptatie: omgaan met veranderend weer. Een op de toekomst toegerust klimaatbeleid (klimaatbestendig);
- 3. Circulaire economie: sluiten van kringlopen; Een voortvarend en innovatief circulair beleid zonder afval.
- 4. Biodiversiteit: werken met de natuur en een beschermend beleid voor biodiversiteit.
- 5. Bereikbaarheid: Efficiënte, duurzame en innovatieve bereikbaarheid, toegesneden op de veranderende vraag.
- 6. Vestigingsklimaat: Een duurzaam, dynamisch en toegankelijk economisch vestigingsklimaat, waar voor ondernemers en inwoners een sterke aantrekkingskracht vanuit gaat.
- 7. Woon- en leefomgeving: Een duurzaam en divers woon- en leefklimaat en anticiperend op ontwikkelingen.

Hoewel de Omgevingsvisie met deze ambities vooral een visie op hoofdlijnen betreft, is ook een vijftal wettelijke planfiguren in de Omgevingsvisie opgenomen: ruimte, natuur, water, milieu en verkeer en vervoer. Deze planfiguren waren ook al in de voorgaande Omgevingsvisie (vanaf 2014) opgenomen en worden daarmee gecontinueerd. Het gaat daarbij onder andere om de aanwijzing van functies van regionale oppervlaktewateren, van gebieden waar milieukwaliteit bijzondere bescherming behoeft, van Natura 2000-gebieden en van bijzondere natuurgebieden, en de aanwijzing van locaties voor de mogelijkheden om zonneen windenergie op te wekken. In dit kader zijn een viertal themakaarten opgesteld (Themakaart Ruimtelijk beleid, Themakaart Waterbeleid, Themakaart Milieubeleid en Themakaart Natuur- en landschapsbeleid) die bij de uitvoering van het provinciale beleid uit de Omgevingsvisie 2018 een belangrijke rol spelen.

# *Relatie met het plangebied*

Aan de hand van de vier themakaarten is geconcludeerd dat er geen (ruimtelijke) opgaven gelden waarmee specifiek in voorliggend bestemmingsplan rekening gehouden hoeft te worden. In z'n algemeenheid zet de provincie zet zich in voor vitale steden en dorpen en voor een duurzame verstedelijking, gericht op versterking van de stedelijke netwerken, gecombineerd met aandacht voor de vitaliteit van kleine kernen en dorpen. Daarbij blijft de (Gelderse) ladder voor duurzaam ruimtegebruik ook een belangrijke rol spelen.

Aangezien het doel van voorliggend bestemmingsplan slechts de herbouw van een bestaande woning betreft, zijn daarbij geen aspecten uit de omgevingsvisie van belang.

# *3.2.2 Omgevingsverordening Gelderland*

Tegelijk met de vaststelling van de 'Omgevingsvisie Gaaf Gelderland' hebben Provinciale Staten op 19 december 2018 ook het 'Actualisatieplan 6 Omgevingsverordening' vastgesteld. Hiermee is de oorspronkelijke Omgevingsverordening Gelderland uit 2014 afgestemd op de recent vastgestelde Omgevingsvisie. De genoemde actualisatieronde heeft bovendien geresulteerd in een geconsolideerde versie van de Omgevingsvisie Gelderland (december 2018). De Omgevingsverordening betreft de juridische vertaling van de provinciale omgevingsvisie en heeft als doel om provinciale belangen op het gebied van de

ruimtelijke ordening te laten doorwerken naar het gemeentelijk niveau. De provincie richt zich hierbij op onderwerpen die van provinciaal belang zijn, zoals verstedelijking, landbouw/veehouderij, natuur en landschap, grond- en drinkwater, milieu, verkeer en energie.

#### *Relatie met het plangebied*

Met het voorliggende plan wordt een de herbouw van een enkele woning mogelijk gemaakt. Daarbij zijn de volgende aspecten uit de omgevingsverordening van belang.

#### *Wonen*

In de Omgevingsverordening is in artikel 2.1 opgenomen dat de bouw van nieuwe woningen dient te passen in een regionale woonagenda. De gemeente Lochem participeert in dit kader in de regio Stedendriehoek.

In het Afsprakenkader Woningbouwprogrammering Stedendriehoek voor de periode 2015 tot en met 2024 is een woningbouwprogramma opgenomen van 7.640 woningen. Er zijn binnenregionale afspraken gemaakt voor de verdeling van deze woningbouwopgave. Voor de gemeente Lochem betekent dit een aantal van 860 te realiseren woningen. Het college van Gedeputeerde Staten heeft deze afspraken vastgesteld.

Aangezien het gaat om de herbouw van een bestaande woning, past het plan binnen dit aantal en daarmee binnen het afsprakenkader.

# **3.3 Gemeentelijk beleid**

# *3.3.1 Structuurvisie 2012-2020*

Met de ruimtelijke structuurvisie geeft de Gemeente Lochem op hoofdlijnen het ruimtelijk beleid tot medio 2020 weer. De structuurvisie is op 8 juli 2013 door de gemeenteraad vastgesteld.

De Structuurvisie is onder meer bedoeld om het gemeentebestuur een instrument te geven waarmee ze de burgers en maatschappelijke organisaties actief kan informeren en betrekken bij de ruimtelijke visie op het bebouwde gebied. De visie geeft zowel hoofdlijnen voor de gemeentelijke ontwikkeling, alsook concrete ideeën en visies over de ontwikkeling van de kernen weer.

De structuurvisie is afgestemd op het bestaande beleid van de gemeente. Eveneens heeft, voor zover relevant, afstemming plaatsgevonden met bestaand rijks- en provinciaal beleid en regelgeving.

Specifiek voor de kern Lochem zijn specifiek voor het onderdeel *wonen* de volgende ruimtelijke uitgangspunten in de structuurvisie opgenomen:

- Prioriteit inbreiding ten behoeve van wonen;
- Diversiteit in woonmilieus: focus op de vraagzijde;
- Vernieuwende woonconcepten (zorgvastgoed);
- Behoud van de kracht: ruim en groen.

# *Relatie met het plangebied*

In de gemeentelijke structuurvisie is het plangebied niet aangemerkt als 'Kom Lochem' en is daarmee formeel gelegen in het buitengebied waarbinnen de agrarische sector beeldbepalend is.

Aangezien het in dit geval gaat om een locatie die als sinds lange tijd gene agrarische invulling meer heeft én zeer dicht bij de kom van Lochem (en bovendien *binnen* de Rondweg) ligt, is dit kader niet als relevant te benoemen.

Bovendien betreft het slechts een verplaatsing van een bestaande woning op hetzelfde perceel. Deze ontwikkeling is derhalve niet in strijd met de structuurvisie.

#### *3.3.2 Woonvisie Lochem 2012-2020*

De Woonvisie beschrijft het gemeentelijk beleid op het gebied van wonen in de periode 2012 – 2020. De woonvisie geeft inzicht in het kwantitatieve en kwalitatieve woonbeleid van de gemeente Lochem.

Het doel van de gemeente is om de woningmarkt zodanig te beïnvloeden dat voldoende goede en bereikbare woningen voor handen zijn. De gemeente richt zich op het zodanig laten bouwen en aanpassen van woningen dat invulling wordt gegeven aan de wensen van inwoners en potentiële nieuwe bewoners. Woonwensen kunnen worden gerealiseerd door nieuwe bouwontwikkelingen. Maar ook door aanpassing van de bestaande voorraad en door vernieuwing van bestaand stedelijk gebied kan voor een deel aan de doelstellingen worden voldaan. De gemeente Lochem ziet zichzelf als regisseur in de ontwikkeling en uitvoering van

het woonbeleid, maar zoekt daarbij nadrukkelijk de samenwerking met maatschappelijke partners.

#### *Beleidsmatige uitgangspunten Woonvisie*

- Het regionale woonbeleid en woningbouwprogrammering vormen het uitgangspunt bij de ontwikkeling van het gemeentelijke woonbeleid.
- De gemeente Lochem speelt in op de Lochemse woningbehoefte. Dat betekent niet dat uitsluitend wordt gebouwd voor de ontwikkeling van de huidige Lochemse bevolking. De gemeente Lochem kiest er ook voor om ruimte te bieden aan mensen die graag in de gemeente komen wonen.
- De gemeente Lochem kiest ervoor om in alle kernen ruimte te bieden voor nieuwbouw. Op deze manier kan de bevolking van de dorpen in stand blijven en wellicht nog groeien, waarbij het opvangen van de eigen behoefte centraal staat.
- Inbreiding gaat boven uitbreiding. Dit houdt in dat de ontwikkeling van woningbouwlocaties in bestaand stedelijk gebied voorrang heeft boven uitleglocaties.
- De aandacht in de woningbouw verschuift van uitbreiding naar inbreiding en vervolgens meer en meer richting herstructurering en stedelijke vernieuwing. De bestaande woningvoorraad wordt steeds belangrijker. Niet alleen moet de kwaliteit van de bestaande voorraad op peil blijven, ook moet er voor worden gezorgd dat de bestaande woningvoorraad aansluit bij de woningbehoefte van de inwoners van Lochem.

In de koopsector constateert de Woonvisie behoefte aan zowel goedkopere, middeldure en duurdere woningen. Op het niveau van de afzonderlijke locaties kan worden gekeken wat een passend programma vormt. Inbreiden gaat voor uitbreiden. Voor Laren wordt ook expliciet opgemerkt dat herstructureren van bestaande locaties voorgaat op uitbreidingslocaties.

# *Relatie met het plangebied*

Het plangebied betreft slechts een verplaatsing van een bestaande woning op hetzelfde perceel. Daarmee wordt geconcludeerd dat de uitgangspunten van de Woonvisie niet in het geding zijn.

# *3.3.3 Welstandsbeleid*

In de gemeente Lochem gelden voor een deel van het grondgebied van de gemeente welstandseisen wanneer met een omgevingsvergunning gebouwd wordt. Dit betekent dat dergelijke bouwwerken moeten voldoen aan de redelijke eisen van welstand en dat de stadsbouwmeester een positief advies over deze bouwplannen moet geven.

De gemeente Lochem heeft naar aanleiding van een positieve proef met welstandsvrije gebieden haar welstandsbeleid op 18 december 2017 aangepast en omgezet in vast beleid.

Dit betekent dat de woonwijken, bedrijventerreinen en het buitengebied in de gemeente Lochem welstandsvrij zijn, met uitzondering van de gebieden die in de gemeentelijke welstandsnota zijn aangeduid als:

- Historische dorpsgebieden;
- Historische bebouwingslinten;
- Historische stedelijke bebouwing;
- Gemengde bebouwing rond centrum Lochem;
- Beschermd stadsgezicht Berkeloord;
- Historische landgoederen en buitenplaatsen;
- Rijks- en gemeentelijke monumenten gelegen buiten hierboven genoemde gebieden.

#### *Relatie met het plangebied*

Het plangebied maakt géén deel uit van de bovengenoemde gebieden en is daarmee welstandsvrij. Bij de toetsing van de aanvraag voor de omgevingsvergunning bouwen hoeft derhalve geen nadere toets aan welstandscriteria plaats te vinden.

# <span id="page-17-0"></span>**4 RANDVOORWAARDEN - MILIEUASPECTEN**

In dit hoofdstuk wordt een aantal milieu- en omgevingsaspecten toegelicht die bij een ruimtelijk plan in beschouwing moeten worden genomen. Na een algemene beschrijving, gebaseerd op beleid en regelgeving, wordt voor elk onderdeel ingegaan op de relatie met het plangebied.

# <span id="page-17-1"></span>**4.1 Geluid**

# *4.1.1 Beleid en regelgeving*

Voor het aspect geluid is binnen het plangebied de Wet geluidhinder (Wgh) van toepassing. De Wgh kent voor weg- en railverkeer alsmede voor gezoneerde industrieterreinen voorkeursgrenswaarden op nieuwe bestemmingen. De Wgh gaat uit van zones langs (spoor)wegen en zones bij industrieterreinen. Het gebied binnen deze zone geldt als akoestisch aandachtsgebied waar, voor bouwplannen een akoestische toetsing uitgevoerd dient te worden.

In het kader van dit bestemmingsplan is alleen wegverkeerslawaai van belang. Er liggen in het plangebied of in de directe omgeving daarvan geen spoorwegen of gezoneerde bedrijventerreinen.

#### Wegverkeerslawaai

#### *Geluidzones*

In de Wgh is bepaald dat elke weg van rechtswege een geluidszone heeft (art. 74 lid 1). Een uitzondering hierop zijn wegen die zijn gelegen in een 30 km/uur-zone of in een woonerf. De breedte van de geluidszones is afhankelijk van het aantal rijstroken en de ligging van een weg . Zie de onderstaande tabel.

| Aantal rijstroken |                        |             |
|-------------------|------------------------|-------------|
| Stedelijk gebied  | Buitenstedelijk gebied | Zonebreedte |
| 1 of 2            | -                      | 200 meter   |
| 3 of meer         | -                      | 350 meter   |
| -                 | 1 of 2                 | 250 meter   |
| -                 | 3 of 4                 | 400 meter   |
| -                 | 5 of meer              | 600 meter   |

*Tabel 1 - Geluidzones bij wegen* 

#### *Grenswaarden*

Geluidsgevoelige objecten die worden gerealiseerd binnen de geluidszones dienen te worden getoetst aan grenswaarden van de geluidsbelasting die zijn aangegeven in de Wgh. Hierbij geldt een voorkeursgrenswaarde voor nieuwe situaties. Deze waarde bedraagt in vrijwel alle gevallen 48 dB. Indien deze waarde wordt overschreden, kan het college van burgemeester en wethouders ontheffing verlenen voor een hogere waarde. De maximale ontheffingswaarde voor nieuwe woningen bedraagt 63 dB. Bij de ontheffing dient het college te motiveren waarom bron- en overdrachtsmaatregelen niet mogelijk zijn en waarom het plan gewenst is. Ook dient het in de Wgh vastgelegd binnenniveau gewaarborgd te worden. Geluidsniveaus bij nieuwe geluidsgevoelige bestemmingen die hoger zijn dan de wettelijke maximale ontheffingswaarden, zijn niet toegestaan.

# *4.1.2 Geluid in relatie tot het plangebied*

Het plan voorziet in de (her)bouw van een woning op het perceel Elzelaan 4-5. Alhoewel het een verplaatsing op het perceel is van een bestaande woning, wordt dit in het kader van de Wet geluidhinder (Wgh) gezien als een nieuwe woningen en aangemerkt als geluidgevoelig.

Het perceel ligt op korte afstand van de Rondweg West gelegen, de provinciale weg N346. Deze weg valt onder de Wgh. Op deze weg geldt een maximale snelheid van 80 km/uur en heeft een geluidzone van 200 meter. De nieuwe woning zal op ca. 80 m. van de as van deze weg gerealiseerd worden en dient daarmee getoetst te worden aan de Wgh.

#### Gemeentelijk beleid

De gemeente Lochem heeft een eigen geluidnota opgesteld waarin aanvullende voorwaarden zijn opgenomen in het geval niet voldaan kan worden aan de wettelijke voorkeursgrenswaarden van 48 dB.

Daarin is o.a. bepaald dat voor vervangende woningen in het buitenstedelijk gebied, een maximaal toelaatbare geluidsbelasting van 58 dB geldt waarvoor het bevoegd gezag een hogere grenswaarde voor vast kan stellen.

| Hoogste toelaatbare geluidsbelasting | stedelijk gebied | buitenstedelijk<br>gebied |
|--------------------------------------|------------------|---------------------------|
| woningen nieuw gelijk met wegaanleg  | 58 dB            | 53 dB                     |
| nieuwe woning bij agrarisch bedrijf  | Nvt              | 58 dB                     |
| nieuwe woning / bestaande weg        | 63 dB            | 53 dB                     |
| vervangende nieuwbouw                | 68 dB            | 58 dB                     |
| bestaande woning / nieuwe weg        | 63 dB            | 58 dB                     |
|                                      |                  |                           |

*Tabel 2 – maximaal toelaatbare geluidsbelasting (geluidnota Lochem)*

Daarbij dient wel onderzocht te worden of er aanvullende maatregelen mogelijk zijn om de geluidsbelasting terug te brengen. Te denken valt aan ander asfalt of een geluidswerende wal ter plaatse van het plangebied.

# *Akoestisch onderzoek*

De hoogst toelaatbare waarde voor vervangende nieuwbouw is 58 dB.

In het kader van voorliggend bestemmingsplan is door SoundForceOne BV een akoestisch onderzoek uitgevoerd. Het onderzoeksrapport1 is als bijlage bij deze toelichting opgenomen. Berekend is dat de gevelbelasting inclusief aftrek conform art 110g Wgh van de N346 maximaal 56 dB bedraagt. Daarmee wordt de voorkeurswaarde van 48 dB overschreden. Er wordt echter wel voldaan wordt aan de hoogst toelaatbare waarde van 58 dB.

In de praktijk zijn geluidsreducerende maatregelen praktisch en financieel niet haalvaar. Er dient daarom een hogere waarde worden aangevraagd bij het college van B&W voor de maximale waarde van 58 dB.

 1 Sound Force One, Akoestisch onderzoek - Vervangende nieuwbouw N346 54 Lochem, projectnr: Loch201938 versie 1.1, 4-7- 2019

# *4.1.3 Conclusie*

De maximale geluidsbelasting op de gevel is ten hoogste 58 dB. Voor deze overschrijding van de voorkeurswaarde dient een hogere waarde ter waarde van 58 dB aangevraagd te worden. Aan de voorwaarden daarvoor wordt voldaan.

Indien door het bevoegd gezag hiertoe besloten wordt, is het aspect geluid geen bezwaar voor het bestemmingsplan.

# <span id="page-19-0"></span>**4.2 Luchtkwaliteit**

# *4.2.1 Beleid en regelgeving*

De hoofdlijnen van de regelgeving voor luchtkwaliteit zijn te vinden in hoofdstuk 5, titel 5.2 van de Wet milieubeheer, ook wel de Wet luchtkwaliteit genoemd. De regelgeving is uitgewerkt in onderliggende Algemene Maatregelen van Bestuur (AMvB's) en Ministeriële Regelingen. In de Wet Luchtkwaliteit zijn luchtkwaliteitseisen opgenomen in de vorm van grenswaarden en richtwaarden voor een aantal luchtverontreinigende stoffen. De belangrijkste zijn fijn stof (PM10 en PM2,5) en stikstofdioxide (NO2) omdat deze in Nederland soms worden overschreden. De grenswaarden van de overige stoffen worden, op enkele uitzonderingen na, in de regel niet overschreden. De grenswaarde van PM10 of NO2 bedraagt 40 µg/³. De grenswaarde van PM2,5 ligt op 25 µg/³.

# Besluit Niet In Betekenende Mate (NIBM)

In dit besluit is bepaald in welke gevallen een ruimtelijke ontwikkeling vanwege de gevolgen voor de luchtkwaliteit niet hoeft te worden getoetst aan de grenswaarden. Een project draagt 'niet in betekende mate' bij aan de luchtverontreiniging als de zogenaamde 3% grens niet wordt overschreden. De 3% grens is gedefinieerd als 3% van de grenswaarde voor de jaargemiddelde concentratie van fijn stof of stikstofdioxide. Deze grenswaarde is gesteld op 40 µg/m3 . Dit komt overeen met 1,2 microgram/m3 voor zowel PM10 als NO2.

Als de 3% grens voor PM10 of NO2 niet wordt overschreden is het project NIBM, en hoeft geen verdere toetsing aan grenswaarden plaats te vinden. In de Regeling NIBM is de bovengenoemde 3%-grens uitgewerkt in concrete getallen. Zo ligt voor woningbouwplannen de grens van 3% bij 1.500 woningen bij één ontsluitingsweg.

# Besluit gevoelige bestemmingen

Het besluit gevoelige bestemmingen is gericht op bescherming van mensen met een verhoogde gevoeligheid voor fijn stof en stikstofdioxide, met name kinderen, ouderen en zieken. Daartoe voorziet het besluit in zones waarbinnen luchtkwaliteitsonderzoek nodig is: 300 meter aan weerszijden van rijkswegen en 50 meter langs provinciale wegen, in beide gevallen gemeten vanaf de rand van de weg. Als in een onderzoekszone de grenswaarden voor fijn stof of stikstofdioxide (dreigen te) worden overschreden, mag het totaal aantal mensen dat hoort bij een 'gevoelige bestemming' niet toenemen.

# *4.2.2 Luchtkwaliteit in relatie tot het plangebied*

Het bestemmingsplan maakt slechts de herbouw van een bestaande woning op het perceel mogelijk Hiermee draagt het plan 'niet in betekende mate' bij aan de luchtverontreiniging. Op grond van de Regeling NIBM wordt een project tot 1.500 woningen aan één ontsluitingsweg immers gerekend tot een zogenoemd 'niet in

betekenende mate' project. Dit betekent dat er geen nader onderzoek en toetsing aan de in de Wet luchtkwaliteit gestelde grenswaarden hoeft plaats te vinden. Met andere woorden, de beoogde ontwikkeling voldoet aan het wettelijk kader.

Voor wat betreft de bijdrage van het plan aan de concentratie PM2,5 kan het volgende opgemerkt worden. PM2,5 maakt deel uit van de bijdrage PM10. Dit betreft immers alle stofdeeltjes met een diameter van 10 µm of kleiner. Aangezien de bijdrage PM10 lager is dan 1,2 μg/m³, is de bijdrage PM2,5 dat ook. De huidige achtergrondconcentratie PM2,5 ligt ter hoogte van het plangebied rond de 10 μg/m³ (bron: GCN kaarten RIVM, jaar 2017). Derhalve zal de realisatie van de woningen niet leiden tot een overschrijding van de grenswaarde voor PM2,5 (25 μg/m³).

Voorts zijn woningen in het Besluit gevoelige bestemmingen niet aangemerkt als een gevoelige bestemming. Het plan voorziet derhalve niet in de realisatie van gevoelige bestemmingen.

# *4.2.3 Conclusie*

Er zijn geen belemmeringen vanuit het aspect luchtkwaliteit voor het plan.

# <span id="page-20-0"></span>**4.3 Geur**

# *4.3.1 Algemeen*

Veehouderijen kunnen hinder veroorzaken voor gevoelige functies. Een belangrijk hinderaspect is geur. De regelgeving die hiervoor van toepassing is, is vastgelegd in de Wet geurhinder en veehouderij.

De Wet geurhinder en veehouderij (Wgv) bevat een beoordelingskader voor geurhinder van veehouderijen die vergunningplichtig zijn op basis van de Wet milieubeheer (Wm). Dit beoordelingskader is ook overgenomen in het Activiteitenbesluit milieubeheer. Het beoordelingskader is als volgt:

- 1. voor diercategorieën waarvan de geuremissie per dier is vastgesteld in de Regeling geurhinder en veehouderij (Rgv)) geldt een waarde (maximale geurbelasting) op een geurgevoelig object; daarbij wordt onderscheid gemaakt tussen concentratiegebieden (conform Meststoffenwet) en nietconcentratiegebieden en tussen situaties binnen de bebouwde kom en buiten de bebouwde kom;
- 2. voor andere diercategorieën (waarvan geen geuremissie per dier is vastgesteld) geldt een minimale afstand van de dierenverblijven ten opzichte van geurgevoelige objecten; ook hier is een onderscheid gemaakt tussen situaties binnen de bebouwde kom en buiten de bebouwde kom. Er is geen onderscheid tussen concentratiegebieden en niet-concentratiegebieden.

De afstand van de buitenzijde van een dierenverblijf tot de buitenzijde van een geurgevoelig object dient in alle gevallen tenminste 50 meter te bedragen indien het geurgevoelige object gelegen is binnen de bebouwde kom en 25 meter te bedragen indien het geurgevoelige object buiten de bebouwde kom is gelegen.

Het beoordelingskader voor (intensieve) veehouderij is samengevat in tabel 3.

|                    |                           | Concentratie<br>gebied                   | Niet-concentratie<br>gebied              | Afstand<br>buitenzijde<br>dierenverblijf<br>tot buitenzijde<br>geurgevoelig<br>object |
|--------------------|---------------------------|------------------------------------------|------------------------------------------|---------------------------------------------------------------------------------------|
| Binnen<br>bebouwde | Diercategorieën<br>Rgv    | Max. 3 ouE/m3                            | Max. 2 ouE/m3                            | Min. 50 m                                                                             |
| kom                | Andere<br>diercategorieën | Min. 100 m t.o.v.<br>geurgevoelig object | Min. 100 m t.o.v.<br>geurgevoelig object |                                                                                       |
| Buiten<br>bebouwde | Diercategorieën<br>Rgv    | Max. 14 ouE/m3                           | Max. 8 ouE/m3                            | Min. 25 m                                                                             |
| kom                | Andere<br>diercategorieën | Min. 50 m t.o.v.<br>geurgevoelig object  | Min. 50 m t.o.v.<br>geurgevoelig object  |                                                                                       |

*Tabel 3 - Geldende waarden/afstanden veehouderijen*

#### *4.3.2 Geur in relatie tot het plangebied*

Het bestemmingsplan maakt de herbouw van een woning mogelijk op het perceel Elzelaan 4-5 te Lochem. Deze woning wordt aangemerkt als geurgevoelig object en zijn gelegen buiten de bebouwde kom.

Tussen deze woningen en een veehouderij dient derhalve een afstand van 50 meter te worden aangehouden.

Het dichtstbijzijnde grondgebonden agrarische bedrijf is op ruim 500 m. ten westen gelegen, aan de Nijkampsweg 10 te Lochem.

Gezien het bovenstaande worden ter plaatse van het plangebied de geurnormen niet overschreden en is er sprake van een aanvaardbaar woon- en leefklimaat. Tegelijkertijd zullen er geen agrarische bedrijven gehinderd worden in de bedrijfsvoering door het plan.

# *4.3.3 Conclusie*

<span id="page-21-0"></span>Er zijn geen belemmeringen vanuit het aspect geur voor het plan.

# **4.4 Bedrijven en milieuzonering (omgevingsanalyse)**

# *4.4.1 Beleid en regelgeving*

Om tot een ruimtelijk relevante toetsing van bedrijfsvestigingen op milieuhygiënische aspecten te komen wordt het begrip milieuzonering gehanteerd. De milieuzonering zorgt voor een voldoende afstand tussen milieubelastende activiteiten (zoals bedrijven) en milieugevoelige functies (zoals woningen) in ruimtelijke plannen. Hiertoe zijn bedrijven voorzien van een zone waar mogelijke nadelige effecten zijn voor woningen. Maatgevend zijn de thema's geur, geluid, stof en gevaar. Vanuit het oogpunt van een goede ruimtelijke ordening is het voorkomen van voorzienbare hinder door milieubelastende activiteiten van belang. Daarnaast mogen bedrijven niet worden beperkt in hun mogelijkheden.

Om mogelijke hinder van niet-agrarische bedrijven voor bewoners te voorkomen wordt de daarvoor algemeen aanvaarde VNG-uitgave 'Bedrijven en milieuzonering' (2009) gebruikt. In deze uitgave is de potentiële milieubelasting voor een hele reeks van bedrijven bepaald aan de hand van een aantal milieuaspecten, zoals geur, stof, geluid en gevaar. De milieubelasting is voor die aspecten vertaald in richtlijnen voor aan te houden afstanden tussen milieubelastende en milieugevoelige functies. Deze afstanden kunnen als basis worden gehanteerd,

maar zijn indicatief. Bovendien zijn deze afstanden alleen van toepassing op nieuwe situaties en niet op bestaande situaties. Het milieuaspect met de grootste afstand is maatgevend en bepaalt in welke milieucategorie een bedrijfstype wordt ingedeeld.

# *4.4.2 Milieuzonering in relatie tot het plangebied*

Het bestemmingsplan voorziet in de herbouw van een bestaande woning die op grotere afstand tot het meest nabijgelegen bedrijf zal worden gerealiseerd dan in de bestaande situatie. Om die reden zal de nieuwe woning geen hinder ondervinden van bestaande bedrijven en evenmin wordt het bedrijf niet in zijn bedrijfsvoering gehinderd door de ontwikkeling.

# *4.4.3 Conclusie*

Er zijn geen belemmeringen vanuit het aspect milieuzonering voor het plan.

# <span id="page-22-0"></span>**4.5 Externe veiligheid**

# *4.5.1 Algemeen*

Bij externe veiligheid gaat het om de gevaren die de directe omgeving loopt in het geval er iets mis mocht gaan tijdens de productie, het behandelen of het vervoer van gevaarlijke stoffen. De daaraan verbonden risico's dienen binnen aanvaardbare grenzen te blijven. Binnen externe veiligheid worden twee normstellingen gehanteerd:

- het plaatsgebonden risico (PR) richt zich vooral op de te realiseren basisveiligheid voor burgers. Het PR is de kans per jaar dat een persoon dodelijk wordt getroffen door een ongeval, indien hij zich onafgebroken (dat wil zeggen 24 uur per dag gedurende het hele jaar) en onbeschermd op een bepaalde plaats zou bevinden. Het PR wordt weergegeven met risicocontouren rondom een inrichting dan wel infrastructuur.
- het groepsrisico (GR) stelt beperkingen aan de maatschappelijke ontwrichting als gevolg van calamiteiten met gevaarlijke stoffen. Het GR drukt de kans per jaar uit dat een groep van minimaal een bepaalde omvang overlijdt als direct gevolg van een ongeval waarbij gevaarlijke stoffen betrokken zijn. De norm voor het GR is een oriëntatiewaarde. Het bevoegd gezag heeft een verantwoordingsplicht als het GR toeneemt en/of de oriëntatiewaarde overschrijdt.

# Wettelijk kader

De regelgeving voor het aspect Externe Veiligheid is opgenomen in het:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt);
- Regeling Basisnet (Basisnet Spoor, Basisnet Weg en Basisnet Water).

Hierbij geldt dat bebouwing niet is toegestaan binnen de zogenaamde 10-6 - contour van het PR rond bedrijven waarin opslag en/of verwerking gevaarlijke stoffen plaatsvindt, danwel langs transportroutes (weg, spoor, water, buisleiding) waarover gevaarlijke stoffen worden vervoerd. Verder geldt dat voor iedere toename van het GR een verantwoordingsplicht geldt, ook als de verandering geen overschrijding van de norm veroorzaakt. Er dient een verantwoording GR opgesteld te worden indien een bestemming gepland is binnen het invloedsgebied.

#### Gemeentelijk beleid

Overeenkomstig het gestelde in de Externe Veiligheidsvisie (EV-visie) van Lochem conformeert de gemeente Lochem zich aan het wettelijke kader voor het omgaan met de externe veiligheidsproblematiek. Verder geeft de EV-visie richtinggevende uitspraken over:

- de invulling van de beleidsvrije ruimte bij nieuwe ruimtelijke ontwikkelingen (kwetsbare of beperkt kwetsbare objecten) rondom de meest risicovolle bedrijven (Bevi-bedrijven), en langs relevante transportassen en buisleidingen voor het vervoer van gevaarlijke stoffen;
- de gebieden waar nieuwe risicorelevante bedrijven wel of niet kunnen worden toegestaan.

# *4.5.2 Externe veiligheid in relatie tot het plangebied*

Met behulp van de risicokaart is een inventarisatie van de risicobronnen in en om het plangebied gemaakt. In [figuur 10](#page-23-0) is een uitsnede van de risicokaart opgenomen.

<span id="page-23-0"></span>*plangebied (bron: risicokaart.nl)*

# Risicovolle inrichtingen

In het plangebied en de directe omgeving daarvan zijn geen risicovolle inrichtingen gelegen. Ook worden door het plan geen risicovolle inrichtingen mogelijk gemaakt. De dichtstbijzijnde Bevi-inrichting (Meurs BV, Aalsvoort) ligt op meer dan 680 meter afstand. Het plangebied ligt daarmee niet binnen de PR-contour en het invloedsgebied voor het GR, waardoor de Bevi-inrichting geen belemmering vormt voor het bouwplan.

# Transportroutes gevaarlijke stoffen

In het plangebied en de directe omgeving daarvan zijn geen transportroutes voor gevaarlijke stoffen over het spoor of water aanwezig.

#### Buisleidingen

Uit de risicokaart komt naar voren dat in het plangebied of in de directe omgeving ervan geen buisleidingen zijn gelegen waardoor transport van gevaarlijke stoffen plaatsvindt. Op een afstand van circa 370 meter ten noorden van het plangebied is een leiding voor het transport van gevaarlijke stoffen aanwezig. Het betreft een hogedrukaardgasleiding met een diameter van 6,61 inch en een werkdruk van 40 bar. Het plangebied is niet gelegen binnen de PR contour (belemmeringsstrook) en het invloedsgebied voor het GR van deze leiding. Daarmee vormt deze leiding geen belemmering voor het bouwplan.

#### *4.5.3 5.5.3 Conclusie*

<span id="page-24-0"></span>Er zijn geen belemmeringen vanuit het aspect externe veiligheid voor het plan.

# **4.6 Bodem**

#### *4.6.1 Algemeen*

In het kader van een ruimtelijk plan moet aangetoond worden dat de kwaliteit van de bodem en het grondwater in het plangebied in overeenstemming zijn met het beoogde gebruik. Dit is geregeld in de Wet Bodembescherming. De bodemkwaliteit kan namelijk van invloed zijn op de beoogde functie van het plangebied. Indien sprake is van een functiewijziging zal er in veel gevallen een bodemonderzoek moeten worden uitgevoerd op de planlocatie. Middels dit onderzoek (conform NEN 5740) kan in beeld worden gebracht of de bodemkwaliteit en de beoogde functie van het plangebied bij elkaar passen.

# *4.6.2 Bodem in relatie tot het plangebied*

Alhoewel het perceel Elzelaan 4-5 te Lochem en de bijbehorende bebouwing al jarenlang gebruikt wordt voor woonfuncties, is er het in het verleden een agrarisch bedrijf gevestigd. Er is volgens de beschikbare bronnen geen sprake van een asbestverdachte locatie maar omdat met de herbouw van de tweede woning ter plaatse van een bestaand bijgebouw sprake is van sloop en bouwactiviteiten met bodemingrepen, dient inzichtelijk te worden gemaakt dat de grond geschikt is voor de woonfunctie.

#### *Verkennend bodemonderzoek*

Door onderzoeksbureau Est Invent is een verkennend bodemonderzoek uitgevoerd. De rapportage2 is als bijlage 2 bijgevoegd. In de volgende paragrafen is een verkorte samenvatting van de resultaten weergegeven.

#### *Opzet onderzoek*

Op basis van topografische kaarten blijkt de locatie tot circa 1965 altijd een agrarische bestemming te hebben gehad. Vanaf 1965 is op de locatie een vogelhok/schuur aanwezig op de locatie.

In de aangeleverde informatie van de gemeente Lochem blijkt dat de schuur uit 1965 in 1990 is verbouwd en mogelijk iets is verplaatst. Op basis van de locatie inspectie (d.d. 31 mei 2019) blijkt het vogelhok rond 1990 te zijn gebouwd en blijkt

<sup>2</sup> Est Invent, Verkennend bodemonderzoek De Elzelaan 5 te Lochem, Projectnummer 075 05 19, 14 juni 2019

het vogelhok/schuur naar alle waarschijnlijkheid asbesthoudende dakplaten te hebben.

Op of nabij de locatie zijn geen bodemonderzoeken of bodembedreigende activiteiten bekend. Er zijn geen aanwijzingen aanwezig die duiden op de aanwezigheid van voormalige watergangen of dempingen.

De bodemopbouw bestaat tot 1,0 m-mv voornamelijk uit klei. Tot 4,0 m-mv is er sprake van zand Het maaiveld bevindt zich op een hoogte van ca. 11 m +NAP. De grondwaterstromingsrichting is globaal noordwestelijk gericht (richting Berkel) en de stromingsrichting van het ondiepe grondwater wordt beïnvloed door lokale factoren, zoals het drainagepatroon, oppervlaktewateren, de ligging van rioleringen en de aanwezigheid van zandlichamen (voor bijv. kabels, leidingen en funderingen).

De onderzoekslocatie is niet gelegen in een gebied met verhoogde kans op nietgesprongen explosieven of verhoogde kans op archeologie.

Het onderzoek is uitgevoerd volgens de NEN 5740 'Bodem - Landbodem - Strategie voor het uitvoeren van verkennend bodemonderzoek - Onderzoek naar de milieuhygiënische kwaliteit van bodem en grond. Op basis van de beschikbare informatie is hierbij de onderzoeksstrategie voor een 'onverdachte niet-lijnvormige locatie (ONV-NL)' gehanteerd.

#### *Onderzoeksresultaten*

Tijdens de veldwerkzaamheden zijn zintuiglijk geen waarnemingen gedaan die kunnen duiden op de aanwezigheid van bodemverontreiniging. Zintuiglijk zijn op het maaiveld en in de opgeboorde grond geen asbestverdachte materialen waargenomen.

Uit de analyseresultaten blijkt dat in de bovengrond en in de ondergrond geen verhoogde gehalten zijn aangetoond. In het grondwater zijn eveneens geen verhoogde concentraties aangetoond. Op basis van een indicatieve toetsing aan het Besluit bodemkwaliteit blijkt zowel de boven als ondergrond als bodemkwaliteitsklasse AW2000 te worden beoordeeld.

Aangezien er geen sprake is van verhoogd gehalten of concentraties wordt een nader onderzoek niet noodzakelijk geacht. Er zijn derhalve vanuit milieuhygiënisch oogpunt geen belemmeringen voor de voorgenomen nieuwbouw op de locatie.

#### *4.6.3 Conclusie*

De bodem is geschikt voor het beoogde gebruik als woonfunctie.

Volledigheidshalve wordt opgemerkt, dat rekening gehouden dient te worden gehouden met het gegeven, dat bij eventuele toekomstige grondwerkzaamheden mogelijk aanvullende analyses noodzakelijk zijn en de grond mogelijk niet zonder restricties buiten de locatie kan worden toegepast.

Het Besluit Bodemkwaliteit zal dan van kracht kunnen worden.

# <span id="page-25-0"></span>**4.7 Water**

#### *4.7.1 Waterbeheer en watertoets*

Het is sinds 2003 verplicht om bij ruimtelijke plannen en besluiten een beschrijving op te nemen van de wijze waarop rekening is gehouden met de gevolgen van het

plan voor de waterhuishouding. De watertoets is een proces waarbij de initiatiefnemer van een ruimtelijk plan en de waterbeheerder in een zo vroeg mogelijk stadium afspraken maken over de toepassing en uitvoering van het waterhuishoudkundige en ruimtelijke beleid. Het waterschap is het eerste aanspreekpunt in het watertoets proces, waarbij het waterschap rekening houdt met het provinciale grondwaterbeleid.

In het Besluit ruimtelijke ordening is de 'watertoets' wettelijk verankerd. Deze heeft tot doel om ruimtelijke ontwikkelingen te toetsen aan het vigerende waterbeleid en de wateraspecten volwaardig mee te laten wegen bij de besluitvorming omtrent een goede ruimtelijke ordening. Dit proces komt in samenwerking tussen de gemeente en waterbeheerder tot stand.

In de gemeente Lochem is het waterschap Rijn en IJssel verantwoordelijk voor het waterbeheer.

#### *4.7.2 Beleidskader*

Eind jaren negentig vond er een omslag plaats in denken en beleid over de omgang met water. In plaats van voort te borduren op het vertrouwde denken in waterbeheersing door technische ingrepen gericht op het veilig en snel afvoeren van water, kwam de nadruk te liggen op het aansluiten op de natuurlijke potenties van het landschap en het watersysteem. Bij dit nieuwe waterdenken staat duurzaamheid voorop. Daarmee wordt bedoeld dat er zo min mogelijk inspanningen van buitenaf nodig zijn om het watersysteem in stand te houden en overlast te voorkomen. In de praktijk betekent dit dat natuurlijke processen zoals infiltratie en kwel, het zelfreinigende vermogen van waterlopen etc. worden hersteld. Externe negatieve effecten, zoals toename van verharding en riooloverstorten met afvalwater, worden voorkomen of gecompenseerd.

Op verschillende bestuursniveaus zijn de afgelopen jaren dan ook beleidsnota's verschenen aangaande de waterhuishouding, allen met als doel een duurzaam waterbeheer (kwalitatief en kwantitatief). Deze paragraaf geeft een overzicht van de relevante nota's.

#### Europa

- Kaderrichtlijn Water (KRW).
#### Nationaal

- Nationaal Waterplan 2016-2021 (NW);
- Waterbeleid voor de 21ste eeuw (WB21);
- Nationaal Bestuursakkoord Water (NBW);
- Deltaprogramma;
- Waterwet.

#### Provinciaal

- Omgevingsvisie Gelderland;
- Omgevingsverordening Gelderland.

#### Regionaal / lokaal

- Waterbeheerplan Rijn en IJssel 2016-2021.
De opdracht is te zorgen voor voldoende water, schoon water en voor veilig wonen en werken op de taakvelden watersysteem, waterketen en veiligheid. Het waterschap houdt daarbij rekening met agrarische, economische, ecologische en

recreatieve belangen. Aandachtspunten zijn het verbeteren van ecologische en chemische waterkwaliteit (terugdringen van oppervlaktewatervervuiling) en het voorkomen van wateroverlast, waarbij rekening wordt gehouden met het veranderende klimaat. In zowel landelijk als stedelijk gebied kunnen ruimtelijke ontwikkelingen een positief maar ook een negatief effect hebben op het watersysteem.

In het algemeen zoekt het waterschap naar duurzame oplossingen. Uitgangspunt is dat het water zoveel mogelijk binnen een plangebied wordt vastgehouden en dat relatief schoonwater ook relatief schoon blijft. Daarbij geldt dat het regenwater, dat op verharde oppervlaktes valt en schoon genoeg is (zoals van gevels en daken), zoveel mogelijk wordt vastgehouden of wordt geborgen.

Het waterschap Rijn en IJssel is primair verantwoordelijk voor de waterhuishouding in het plangebied. Onder de verantwoordelijkheden vallen onder andere beveiliging tegen hoog water, peilbeheer en aan- en afvoer van water. Daarnaast wordt geadviseerd hoe om te gaan met hemelwater. De gemeente heeft een zorgplicht voor de inzameling, transport en verwerking van stedelijk afvalwater en regenwater en voor de aanpak van grondwaterproblemen.

# *4.7.3 Water in relatie tot het plangebied*

Met het voorliggende bestemmingsplan wordt op het perceel de (her)bouw van een woning mogelijk gemaakt en het bijbehorende erf opnieuw ingericht. Het is daarbij niet aannemelijk dat het oppervlakte aan verharding in relevante mate toe zal neen.

Het plan voorziet ook niet in het graven of dempen van watergangen. In het plangebied is geen oppervlaktewater aanwezig. Aan de rand van het plangebied bevindt zich weliswaar de Berkel de ontwikkelingen op het perceel hebben geen invloed op de bijbehorende beschermingszone volgens de keur van het Waterschap.

Het plangebied is niet gelegen in een grondwater beschermings- of waterwaterwingebied.

Het huishoudelijk afvalwater vanaf het perceel zal na de herbouw van de woning niet toenemen. Voor de afvoer daarvan zullen de nieuwe woningen op het bestaande aanwezige rioleringssysteem worden aangesloten. Voor het hemelwater wordt de voorkeursvolgorde vasthouden – bergen - afvoeren gehanteerd. De locatie ligt immers in een gebied waar de grondwaterstand en bodemsamenstelling geschikt zijn om het hemelwater dat neerkomt op de bebouwing te kunnen infiltreren. Hierbij is het wel belangrijk om de waterkwaliteit te bewaken. Daartoe dient het gebruik van uitloogbare materialen bij het bouwen te worden vermeden.

In bijgaande watertoetstabel zijn de relevante en niet-relevante waterhuishoudkundige thema's nog eens inzichtelijk gemaakt.

| Thema      | Toetsvraag                                                                                                                                                                                                                 | REL        | IT     |
|------------|----------------------------------------------------------------------------------------------------------------------------------------------------------------------------------------------------------------------------|------------|--------|
| Veiligheid | 1.<br>Ligt in of binnen 20 meter vanaf het plangebied een<br>waterkering? (primaire waterkering, regionale<br>waterkering of kade)<br>2.<br>Ligt het plangebied in een waterbergingsgebied of<br>winterbed van een rivier? | Nee<br>Nee | 2<br>2 |

| Thema                                                                                                 | Toetsvraag                                                                                                                                                                                                                                                            | REL               | IT          |  |
|-------------------------------------------------------------------------------------------------------|-----------------------------------------------------------------------------------------------------------------------------------------------------------------------------------------------------------------------------------------------------------------------|-------------------|-------------|--|
| Riolering en<br>Afvalwaterketen                                                                       | 1.<br>Is de toename van het afvalwater (DWA) groter dan<br>1 m3<br>/uur?<br>2.<br>Ligt in het plangebied een persleiding van WRIJ?<br>3.<br>Ligt in of nabij het plangebied een RWZI of rioolgemaal<br>van het waterschap?                                            | Nee<br>Nee<br>Nee | 2<br>1<br>1 |  |
| Wateroverlast<br>(oppervlakte<br>water)                                                               | 1.<br>Is er sprake van toename van het verhard oppervlak<br>met meer dan 2.500 m2?<br>2.<br>Is er sprake van toename van het verhard oppervlak                                                                                                                        | Nee               | 2           |  |
|                                                                                                       | met meer dan 500 m2?<br>3.<br>Zijn er kansen voor het afkoppelen van bestaand                                                                                                                                                                                         | Nee               | 1           |  |
|                                                                                                       | verhard oppervlak?<br>4.<br>In of nabij het plangebied bevinden zich natte en laag<br>gelegen gebieden, beekdalen, overstromingsvlaktes?                                                                                                                              | Nee<br>Nee        | 1<br>1      |  |
| Oppervlakte<br>waterkwaliteit                                                                         | 1.<br>Wordt vanuit het plangebied (hemel)water op<br>oppervlaktewater geloosd?                                                                                                                                                                                        | Nee               | 1           |  |
| Grondwater<br>overlast                                                                                | 1.<br>Is in het plangebied sprake van slecht doorlatende<br>lagen in de ondergrond?<br>2.<br>Is in het plangebied sprake van kwel?<br>3.<br>Beoogt het plan dempen van perceelsloten of andere                                                                        | Nee<br>Nee        | 1<br>1      |  |
|                                                                                                       | wateren?<br>4.<br>Beoogt het plan aanleg van drainage?                                                                                                                                                                                                                | Nee<br>Nee        | 1<br>1      |  |
| Grondwater<br>kwaliteit                                                                               | 1.<br>Ligt het plangebied in de beschermingszone van een<br>drinkwateronttrekking?                                                                                                                                                                                    | Nee               | 1           |  |
| Inrichting en<br>beheer                                                                               | 1.<br>Bevinden zich in of nabij het plangebied wateren die in<br>eigendom of beheer zijn bij het waterschap?<br>2.<br>Heeft het plan herinrichting van watergangen tot doel?                                                                                          | Nee<br>Nee        | 1<br>2      |  |
| Volksgezondheid                                                                                       | 1.<br>In of nabij het plangebied bevinden zich overstorten<br>uit het gemengde stelsel?<br>2.<br>Bevinden zich, of komen er functies, in of nabij het<br>plangebied die milieuhygiënische of verdrinkingsrisico's<br>met zich meebrengen (zwemmen, spelen, tuinen aan | Nee               | 1           |  |
| Natte natuur                                                                                          | water)?<br>1.<br>Bevindt het plangebied zich in of nabij een natte EVZ?                                                                                                                                                                                               | Nee<br>Nee        | 1<br>2      |  |
|                                                                                                       | 2.<br>Ligt in of nabij het plangebied een HEN of SED water?                                                                                                                                                                                                           | Nee               | 2           |  |
|                                                                                                       | 3.<br>Bevindt het plangebied zich in beschermingszones voor<br>natte natuur?                                                                                                                                                                                          | Nee               | 1           |  |
|                                                                                                       | 4.<br>Bevindt het plangebied zich in een Natura 2000-<br>gebied?                                                                                                                                                                                                      | Nee               | 1           |  |
| Verdroging                                                                                            | 1.<br>Bevindt het plangebied zich in een TOP-gebied?                                                                                                                                                                                                                  | Nee               | 1           |  |
| Recreatie                                                                                             | 1.<br>Bevinden zich in het plangebied watergangen en/of<br>gronden in beheer van het waterschap waar actief<br>recreatief medegebruik mogelijk wordt?                                                                                                                 | Nee               | 2           |  |
| Cultuurhistorie                                                                                       | 1.<br>Zijn er cultuurhistorische waterobjecten in het<br>plangebied aanwezig?                                                                                                                                                                                         | Nee               | 1           |  |
| # IT de intensiteit van het watertoetsproces is afhankelijk van de antwoorden op bovenstaande vragen. |                                                                                                                                                                                                                                                                       |                   |             |  |

*# IT de intensiteit van het watertoetsproces is afhankelijk van de antwoorden op bovenstaande vragen. Als er op een categorie 2 vraag een 'ja' is geantwoord is een uitgebreide watertoets noodzakelijk. Is er op geen van de categorie 2 vragen een 'ja' geantwoord dan kan een verkorte watertoets doorlopen worden. Als er alleen met 'nee' is geantwoord dan is het RO-plan waterhuishoudkundig niet van belang en hoeft er geen wateradvies bij het waterschap gevraagd te worden.*

*Tabel 4 - Watertoetstabel*

# *4.7.4 Conclusie*

De herbouw van de woning in het plangebied leiden niet tot negatieve gevolgen voor de waterhuishouding in het plangebied en omgeving.

#### <span id="page-29-0"></span>**4.8 Ecologie**

#### *4.8.1 Beleid en regelgeving*

Bij het opstellen van ruimtelijke plannen is het noodzakelijk te onderzoeken of en zo ja, in hoeverre de plannen ten koste gaan van de (aanwezige) flora en fauna. Hierbij wordt onderscheid gemaakt in *gebiedsbescherming* en *soortenbescherming*.

#### Gebiedsbescherming

#### *Wet Natuurbescherming*

Per 1 januari 2017 is de Wet natuurbescherming (Wnb) in werking getreden. Deze wet vervangt de Natuurbeschermingswet 1998. De Wnb richt zich op de bescherming van Natura 2000-gebieden (Vogelrichtlijn- en Habitatrichtlijngebieden). Activiteiten en ontwikkelingen die kunnen leiden tot negatieve effecten op de instandhoudingsdoelen van Natura 2000-gebieden zijn in beginsel niet toegestaan, tenzij hiervoor een vergunning op grond van de Wnb is verkregen.

#### *Gelders Natuurnetwerk*

Naast de bescherming van de Wet natuurbescherming kunnen waardevolle gebieden ook beleidsmatig beschermd zijn doordat zij behoren tot het Gelders Natuurnetwerk (GNN) of Groene Ontwikkelingszone (GO) (voorheen beiden Ecologische Hoofdstructuur). Op gronden binnen het GNN mogen geen nieuwe functies mogelijk worden gemaakt, tenzij er geen reële alternatieven aanwezig zijn, redenen zijn van groot openbaar belang en negatieve effecten op het gebied worden beperkt. Uitbreiding van bestaande functies in het GNN kan alleen als de kernkwaliteiten van het gebied per saldo worden versterkt. Op gronden die deel uitmaken van het GO zijn nieuwe ontwikkelingen of uitbreiding van bestaande functies alleen mogelijk als dat niet leidt tot een significante aantasting van de kernkwaliteiten van dat gebied.

#### Soortenbescherming

De soortenbescherming is eveneens geregeld in de Wet natuurbescherming (Wnb). Op dit punt vervangt de Wnb per 1 januari 2017 de Flora- en faunawet. Het doel van de Wnb is het in stand houden en beschermen van in het wild voorkomende planten- en diersoorten. De Wnb kent zowel een zorgplicht als verbodsbepalingen. De zorgplicht geldt te allen tijde voor alle in het wild levende dieren en planten en hun leefomgeving. De verbodsbepalingen zijn gebaseerd op het 'nee, tenzij' principe. Alle schadelijke handelingen ten aanzien van beschermde planten- en diersoorten zijn in principe verboden, maar er kunnen vrijstellingen en ontheffingen (door het bevoegd gezag) worden verleend van de verbodsbepalingen.

De Wnb kent een apart beschermingsregime voor Vogelrichtlijnsoorten (alle vogels), Habitatrichtlijnsoorten en nationaal beschermde soorten. Voor Vogel- en Habitatrichtlijnsoorten geldt een strikte bescherming. Voor de nationaal beschermde soorten hebben provincies de bevoegdheid om in het kader van ruimtelijke inrichting of ontwikkeling van gebieden een vrijstelling te verlenen van de verbodsbepalingen. Dit moet worden geregeld in een provinciale verordening.

Bij nieuwe ontwikkelingen moet worden nagegaan, c.q. onderbouwd worden, of zich in het betreffende gebied beschermde soorten bevinden.

# *4.8.2 Ecologie in relatie tot het plangebied*

Om te beoordelen wat de effecten zijn van de beoogde planontwikkeling op het perceel Elzelaan 4-5 te Lochem op de natuur, is door ecologisch adviesbureau Ecotierra onderzoek uitgevoerd in de vorm van een quickscan flora en fauna. De rapportage3 met daarin de onderzoeksresultaten is integraal als bijlage bij deze plantoelichting opgenomen. De belangrijkste conclusies worden hierna weergegeven.

#### Gebiedsbescherming

Het plangebied ligt buiten de begrenzing van het Gelders Natuurnetwerk (GNN). De provincie hanteert geen externe werking als het gaat om het GNN, de Nee-tenzij toets is derhalve niet aan de orde.

Het plangebied is niet gelegen in of nabij een Natura2000-gebied. De verwachting is dan ook dat er geen rechtstreekse aantasting zal plaatsvinden op de soorten die voor omliggende Natura2000-gebieden zijn aangewezen.

Er worden in het kader van de voorgenomen ingrepen slechts enkele bomen gekapt. Het onderdeel 'houtopstanden' van de Wet natuurbescherming is derhalve niet van toepassing.

#### Soortenbescherming

Er zijn tijdens het veldbezoek geen beschermde planten aangetroffen.

Er zijn mogelijk jaarrond beschermde nesten van huismus aanwezig in de te amoveren woning en de te behouden woning. Jaarrond beschermde nesten van gierzwaluw worden binnen het plangebied niet verwacht, maar geheel uitsluiten was op basis van alleen het veldbezoek niet mogelijk.

Algemeen voorkomend vogelsoorten broeden in de te slopen opstallen en de te kappen bomen.

De aanwezigheid van vaste voortplantings- en verblijfplaatsen van vleermuizen in de woning kon tijdens het veldbezoek niet worden uitgesloten.

De aanwezigheid van de steenmarter kon tijdens het veldbezoek eveneens niet worden uitgesloten.

# *4.8.3 Conclusie*

Er dient een nader onderzoek naar beschermde soorten plaats te vinden. Daarbij dient de mogelijke aanwezigheid van de huismus, vleermuizen steenmarter en gierzwaluw bij de woning in beeld te worden gebracht.

Als gevolg daarvan dient er een ontheffing in het kader van de Wnb (soorten) aangevraagd te worden en/of dienen mitigerende maatregelen genomen te worden.

Voor de volledigheid wordt wel melding gemaakt van het feit dat tijdens de uitvoering van eventuele werkzaamheden in de toekomst, uitvoering moeten worden gegeven aan de algemene Zorgplicht uit de wet Natuurbescherming. Dit betekent dat ingrepen op zodanige wijze dienen plaats te vinden, dat de schade aan soorten beperkt wordt. Bij de uitvoering moet rekening gehouden worden met

<sup>3</sup> Ecotierra,, Quickscan flora en fauna in het kader van de Wet natuurbescherming, 15 juni 2019

kwetsbare perioden van soorten (voortplantingstijd, overwintering). Daarbij dienen alle soorten die tijdens de ingreep aangetroffen worden, verplaatst of beschermd te worden, zodat zij behouden kunnen blijven.

# <span id="page-31-0"></span>**4.9 Archeologie**

# *4.9.1 Beleid en regelgeving*

Als gevolg van het Verdrag van Malta (Valetta) zijn overheden verplicht om in het ruimtelijke beleid zorgvuldig om te gaan met het archeologische erfgoed. Voor gebieden waar archeologische waarden voorkomen of waar een reële verwachting bestaat dat er archeologische waarden aanwezig zijn dient, voordat er bodemingrepen plaatsvinden, een archeologisch onderzoek uit te worden gevoerd.

De zorgplicht voor het archeologisch erfgoed is vastgelegd in de Wet op de Archeologische MonumentenZorg (WAMZ) uit 2007, welke is geïmplementeerd in de Monumentenwet uit 1988. De wet regelt:

- Bescherming van archeologisch erfgoed in de bodem;
- Inpassen van archeologisch erfgoed in de ruimtelijke ordening;
- Financiering onderzoek: de veroorzaker betaalt.

Op 1 juli 2016 is de Erfgoedwet in werking getreden. Deze wet vervangt onder meer de Monumentenwet 1988. In artikel 9.1 van de Erfgoedwet is echter bepaald dat tot het tijdstip waarop de nieuwe Omgevingswet in werking is getreden de bepalingen uit de Monumentenwet 1988 met betrekking tot archeologie van toepassing blijven. Wanneer de nieuwe Omgevingswet in werking treedt, is nog niet bekend. Naar verwachting zal dit niet eerder dan 2021 zijn.

# Gemeentelijk beleid

Naar aanleiding van de bovengenoemde Wamz heeft de gemeente Lochem voor het gehele grondgebied van de gemeente een archeologische beleidskaart op laten stellen. Dit 'eigen' archeologiebeleid is vervolgens vertaald in het 'Paraplubestemmingsplan Archeologie'. Dit overkoepelende bestemmingsplan is op 20 januari 2014 door de gemeenteraad vastgesteld.

Op de archeologische beleidskaart wordt onderscheid gemaakt in verschillende archeologische categorieën. Daarnaast zijn er gebieden waar door bijvoorbeeld vergravingen geen archeologische waarden meer worden verwacht. De volgende categorieën worden onderscheiden:

- categorie 1: rijksmonument
- categorie 2: gemeentelijk monument
- categorie 3: terrein van archeologische waarde
- categorie 4: historische stads- of dorpskern
- categorie 5: hoge archeologische verwachting
- categorie 6: middelmatige archeologische verwachting
- categorie 7: lage archeologische verwachting
- categorie 8: zonder een archeologische verwachting

# *5.9.2 Archeologie in relatie tot het plangebied*

Het plangebied kent een hoge archeologische verwachtingswaarde welke is aangemerkt als categorie 5. Dit betreft gebieden die op grond van geomorfologie, grondwatertrap en bodem en op grond van veel bekende vindplaatsen in vergelijkbare omstandigheden, een grote kans hebben op archeologische resten in de bodem. Streven naar behoud in huidige staat. Bij bodemingrepen met een oppervlakte groter dan 250 m² én de diepte van de ingreep dieper reikt dan 30 cm –Mv is inventariserend archeologisch onderzoek verplicht (volgens Richtlijn Archeologisch Onderzoek).

# Vertaling in bestemmingsplan

Op de verbeelding van dit bestemmingsplan is voor het plangebied ten behoeve van de bescherming van de (mogelijk aanwezige) archeologische waarden de dubbelbestemming 'Waarde - Archeologie 5' opgenomen. Dit betekent dat bij bodemingrepen dieper dan 30 cm en groter dan 250 m² archeologisch onderzoek benodigd is.

De woning zal worden herbouwd op de plek van een bestaand bijgebouw. Er is dus sprake van een situatie waar de grond ter plaatse reeds is geroerd. Daarnaast wordt met de bouw van de woning geen bodemingrepen zullen plaatsvinden, die groter zijn dan 250 m². is er ten behoeve van het bestemmingsplan geen archeologisch onderzoek nodig. De dubbelbestemming 'Waarde-Archeologie 5' waarborgt dat bij toekomstige bodemingrepen van meer dan 250 m², en die dieper gaan dan 30 cm, eerst archeologisch onderzoek verricht moet worden. Het betreft dus vooral een signaleringsfunctie.

# *4.9.2 Conclusie*

<span id="page-32-0"></span>Het aspect archeologie vormt geen belemmering voor het bestemmingsplan.

# **4.10 Cultuurhistorie**

#### *4.10.1 Algemeen*

Goede ruimtelijke ordening betekent dat er onder meer bij het opstellen van bestemmingsplannen, een integrale afweging plaatsvindt van alle belangen die effect hebben op de kwaliteit van de ruimte. Een van die belangen is de cultuurhistorie. Het bestemmingsplan is daarbij een belangrijk instrument om cultuurhistorische waarden in een gebied te beschermen.

Door wijziging per 1 januari 2012 van het Besluit ruimtelijke ordening (art. 3.1.6) dienen cultuurhistorische waarden uitdrukkelijk te worden meegewogen bij het vaststellen van bestemmingsplannen.

# *4.10.2 Cultuurhistorie in relatie tot het plangebied*

Het plangebied maakt geen deel uit van een beschermd stads- en/of dorpsgezicht. Ook zijn in het plangebied geen monumenten of andere objecten of structuren aanwezig met een belangrijke cultuurhistorische waarde. Derhalve herbergt het plangebied geen specifieke cultuurhistorische waarden die bescherming vanuit het bestemmingsplan behoeven.

# *4.10.3 Conclusie*

Er zijn geen belemmeringen vanuit het aspect cultuurhistorie voor het plan.

# <span id="page-32-1"></span>**4.11 Vormvrije m.e.r.-beoordeling**

#### *4.11.1 Regelgeving*

De milieueffectrapportage (m.e.r.) is volgens de Wet milieubeheer verplicht bij de voorbereiding van plannen en besluiten van de overheid over initiatieven en

activiteiten van publieke en private partijen die belangrijke nadelige gevolgen voor het milieu kunnen hebben. Welke activiteiten dat betreft is aangegeven in het Besluit mer en de daarbij behorende bijlage. In de bijlage is onderscheid gemaakt tussen een:

- C-lijst met m.e.r.-plichtige activiteiten en daarbij behorende drempelwaarden;
- D-lijst met m.e.r.-beoordelingsplichtige activiteiten en de daarbij behorende drempelwaarden.

Het doel van de m.e.r. is het milieubelang volwaardig mee te laten wegen bij de vaststelling van deze plannen en besluiten. Een belangrijk product van de m.e.r. procedure is het milieueffectrapport (MER). Bij sommige besluiten is niet meteen duidelijk of sprake kan zijn van belangrijke nadelige gevolgen voor het milieu. In deze grensgevallen moet eerst worden beoordeeld of sprake is van een m.e.r. plicht. Dit gebeurt door middel van een aparte procedure, de zogenoemde m.e.r. beoordeling.

Deze m.e.r.-beoordeling is ook vereist voor activiteiten die onder de drempelwaarden van het Besluit m.e.r. liggen. In dat geval gelden er geen vormvoorschriften en is sprake van een vormvrije m.e.r.-beoordeling.

Bij de vormvrije m.e.r.-beoordeling moet er volgens bijlage III van de EEG-richtlijn milieueffectbeoordeling worden getoetst aan de 3 volgende hoofdcriteria:

- de kenmerken van het project;
- de plaats van het project;
- de kenmerken van de potentiële effecten.

# *4.11.2 Beoordeling plan*

Het voorliggende bestemmingsplan voorziet slechts in een kleinschalige ontwikkeling: de herbouw van een woningen, op een locatie binnen het betreffende perceel.

Voor wat betreft het voorliggend bestemmingsplan is het volgende onderdeel van de D-lijst relevant:

- D.11.2: De aanleg, wijziging of uitbreiding van een stedelijk ontwikkelingsproject (met inbegrip van de bouw van winkelcentra of parkeerterreinen)
Het voorliggend plan kan worden beschouwd als een dergelijk project waarbij slechts één woning op hetzelfde perceel wordt herbouwd. De drempelwaarde voor categorie D.11.2 bedraagt 2.000 woningen. De voorgenomen ontwikkeling ligt hiermee heel ruim onder de genoemde drempelwaarde. Het uitvoeren van een MER is daarmee niet aan de orde.

Als een plan een activiteit betreft die wordt gerealiseerd onder de gestelde drempelwaarden, dan is er sprake van een vormvrije m.e.r.-beoordeling. Deze (vormvrije) m.er.-beoordeling dient plaats te vinden aan de hand van de criteria als bedoeld in bijlage III van de EEG richtlijn 2011/92/EU.

- 1. Kenmerken van het project als omvang, cumulatie met andere projecten, gebruik natuurlijke hulpbronnen, verontreiniging en hinder, risico van ongevallen (i.v.m. stoffen/technologieën) Het bestemmingsplan biedt een juridisch-planologisch kader voor de herbouw van één bestaande woning op hetzelfde perceel. Dergelijke activiteiten zijn niet
m.e.r.-beoordelingsplichtig, van de activiteiten ligt de omvang ver beneden de drempel. Daarnaast is er geen sprake van cumulatie met een andere ontwikkeling in de omgeving, geen gebruik van natuurlijke hulpbronnen, productie van afvalstoffen, verontreiniging en hinder of (bedoeld) risico van ongevallen.

- 2. Plaats van het project (de kwetsbaarheid van het milieu in een gebied waarop het project effect kan hebben, bijvoorbeeld een natuurgebied) Het plangebied van voorliggend bestemmingsplan bevindt zich ten zuiden van de berkel, aan het einde van de Elzelaan dat over het naastgelegen sportpark loopt. Het plangebied, is reeds in de bestaande situatie voor woonfuncties. Ondanks het feit dat het dichtstbijzijnde natuurgebied dat onderdeel is van het Gelders Netwerk Nederland (GNN) op slechts 60 meter afstandligt, zal de herbouw van de woning niet leiden tot aantasting van de wezenlijke kenmerken of waarden van dit GNN-gebied.
Natura 2000-gebied Stelkamspveld en onderhavig plangebied liggen op ruim 6 km afstand van elkaar. Gezien deze afstand en de aard en omvang van het bouwplan, zijn er geen nadelige effecten op het Natura 2000-gebied.

- 3. Kenmerken van het potentiele effect (bereik, waarschijnlijkheid, duur frequentie en onomkeerbaarheid). Het bouwplan behelst de herbouw van een reeds bestaande woning. Er si daarbij oog voor de landschappelijke inpassing in het omgeving en er wordt rekening gehouden met de ecologische waarden in de omgeving. De nieuwe woning maakt een betere afstemming tussen de eigendomssituaties binnen het plangebied mogelijk en daarmee is het plan gericht op het toekomstbestendig gebruik van de percelen.
Gezien de zeer bescheiden omvang van deze ontwikkeling worden geen belangrijke negatieve effecten op het milieu verwacht, ook niet voor wat betreft het bereik, de waarschijnlijkheid, de duur en de frequentie van de mogelijke effecten. Dit blijkt ook uit het milieuhoofdstuk met de beschreven milieu thema's.

Geconcludeerd wordt dat er geen sprake is van mogelijke belangrijke nadelige milieugevolgen. Daarom is geen m.e.r.-procedure nodig.

Voor wat betreft het m.e.r. besluit kan worden gemeld dat, op basis van artikel 7.19, lid 1 en 2, Wet milieubeheer, het bevoegd gezag bij de instemming van het tervisie leggen van voorliggend *ontwerp*bestemmingsplan dit m.e.r. beoordelingsbesluit heeft genomen. In dit besluit is aangegeven dat geen MER nodig is, gelet op de kenmerken van het project, de plaats van het project en de kenmerken van de potentiële (milieu)effecten en mogelijke mitigerende maatregelen.

# <span id="page-35-0"></span>**5 JURIDISCHE ASPECTEN**

# <span id="page-35-1"></span>**5.1 Inleiding**

# *5.1.1 Algemeen*

Dit hoofdstuk geeft inzicht hoe de nieuwe situatie is vertaald in juridisch bindende regels, met hieraan gekoppeld een verbeelding. De regels bevatten het juridische instrumentarium voor de gebruiksmogelijkheden en bouwmogelijkheden. De verbeelding heeft een ondersteunende rol voor de toepassing van deze regels evenals de functie van visualisering van de bestemmingen. De toelichting heeft geen juridisch bindende werking, maar heeft wel een belangrijke functie bij de onderbouwing van het plan en soms voor de uitleg van bepaalde bestemmingen en regels.

Het belangrijkste onderdeel van een bestemmingsplan is de bestemming. Aan alle in het plan begrepen gronden worden ten behoeve van een goede ruimtelijke ordening bestemmingen toegewezen. Zo nodig worden aan deze bestemmingen regels gekoppeld omtrent het gebruik van de in het plan begrepen gronden en van de zich daarop bevindende opstallen. Naast de bestemmingen kunnen ook dubbelbestemmingen voorkomen. Deze overlappen de 'gewone' bestemmingen en geven eigen regels, waarbij er sprake is van een rangorde tussen de bestemmingen en de dubbelbestemmingen.

Bij bestemmingen kunnen aanduidingen voorkomen met als doel bepaalde zaken nader of specifieker te regelen. Aanduidingen zijn terug te vinden op de (analoge) verbeelding en hebben een juridische betekenis in het bestemmingsplan. Alle overige op de (analoge) verbeelding voorkomende zaken worden verklaringen genoemd. Verklaringen hebben geen juridische betekenis, maar zijn op de (analoge) verbeelding opgenomen om deze beter leesbaar te maken (bijvoorbeeld topografische ondergrond). Verklaringen worden in de digitale verbeelding niet uitgewisseld, waardoor die informatie de burger via de digitale weg niet zal bereiken.

# *5.1.2 Digitaliseringsvereisten*

Met de inwerkingtreding van de Wet ruimtelijke ordening (Wro) zijn ook digitaliseringsverplichtingen aan een bestemmingsplan gesteld. De regels en de verbeelding dienen daarom te zijn opgesteld volgens IMRO en SVBP, onderdeel van de zogenaamde RO Standaarden.

IMRO staat voor Informatie Model Ruimtelijke Ordening en heeft betrekking op de inrichting van de ruimtelijke instrumenten van de Wro. Het is het informatiemodel voor het opstellen en het uitwisselen van visies, plannen, besluiten, verordeningen en algemene regels op alle bestuurlijke niveaus. Het model is geschikt voor uitwisseling van informatie tussen de organisaties op het gebied van de ruimtelijke ordening en aanverwante werkterreinen.

SVBP staat voor Standaard Vergelijkbare BestemmingsPlannen. Doel van deze standaard is het op vergelijkbare wijze inrichten, vormgeven en verbeelden van bestemmingsplannen en de daarbij behorende uitwerkings- en wijzigingsbesluiten.

Vanaf 1 juli 2013 zijn de RO Standaarden 2012 verplicht. Concreet betekent dit dat nieuwe bestemmingsplannen vanaf die datum volgens deze nieuwe standaard opgesteld en gepubliceerd moeten worden.

Het voorliggende bestemmingsplan is overeenkomstig deze vereisten opgesteld en is hiermee gereed om digitaal beschikbaar te stellen voor een ieder.

# <span id="page-36-0"></span>**5.2 Opbouw regels en verbeelding**

#### *5.2.1 Regels*

De planregels zijn opgesteld volgens het SVBP2012 en voldoen tevens aan de eisen van de Wet algemene bepalingen omgevingsrecht (Wabo) die op 1 oktober 2010 in werking is getreden. Daarbij is een standaard hoofdstukindeling aangehouden die begint met Inleidende regels (begrippen en wijze van meten), vervolgens met de bestemmingsregels, de algemene regels (de regels die voor alle bestemmingen gelden) en de overgangs- en slotregels. Daarbij staan de verschillende bestemmingen op alfabetische volgorde.

Ook de regels van een bestemming kennen een standaardopbouw en worden als volgt benoemd:

- Bestemmingsomschrijving;
- Bouwregels;
- Nadere eisen;
- Afwijking van de bouwregels;
- Specifieke gebruiksregels;
- Afwijking van de gebruiksregels;
- Omgevingsvergunning voor de uitvoering van werken, geen bouwwerk zijnde en van werkzaamheden;
- Wijzigingsbevoegdheid.

Opgemerkt wordt dat een bestemmingsregel niet alle elementen bevat, dit verschilt per bestemming.

Naast de SVBP2012 speelt ook de afstemming met het aangrenzende bestemmingsplan 'Lochem Oost 2011' een belangrijke rol. Vooral de opbouw en formulering van de regels is hierbij van belang.

# *5.2.2 Analoge verbeelding (plankaart)*

Uit de SVBP2012 volgen diverse verplichtingen voor wat betreft de verbeelding, zoals de kleur van de ondergrond (grijs) en minimaal weer te geven aspecten op de ondergrond. Ook de diverse kleuren van de bestemmingen, alsmede de verhouding van de op de verbeelding voorkomende lijndiktes zijn verplicht voorgeschreven.

Voor wat betreft de ondergrond van de verbeelding is gebruik gemaakt van de Basisregistratie Grootschalige Topografie (BGT), waar nodig aangevuld met de Digitale Kadastrale Kaart (DKK).

# <span id="page-36-1"></span>**5.3 Artikelgewijze toelichting**

Artikel 1 Begrippen / Artikel 2 Wijze van meten

Voor de begripsomschrijvingen en wijze van meten is aangesloten bij het SVBP2012 en het bestemmingsplan 'Lochem Oost 2011'.

#### Artikel 3 Tuin

De bestemming 'Tuin' is gebruikt voor de gronden die binnen het plangebied rondom de woonfuncties zijn gesitueerd. Op deze gronden zijn tuinen en perceelsontsluitingen toegestaan. De bestemming 'Tuin' waarborgt dat de gronden zoveel mogelijk vrij blijven van bebouwing en een groene uitstraling zullen krijgen. Gebouwen zijn niet toegestaan. Wel toegestaan zijn andere bouwwerken met een bouwhoogte van maximaal 1 meter.

#### Artikel 4 Wonen

Op de verbeelding is de hoofdmassa van de woning in het bouwvlak opgenomen.

Binnen het bouwvlak gelden de hoogten die op de verbeelding zijn aangegeven. Tevens is aangegeven hoeveel woningen per bouwvlak mogen worden gebouwd. Buiten het bouwvlak is maximaal 75 m2 aan gebouwen toegestaan. De hoogte daarvan is beperkt tot 1 bouwlaag met een kap.

In de regels is bepaald dat de gebouwen buiten het bouwvlak tenminste 3 meter achter de grens met de tuin (danwel het denkbeeldig verlengde van de voorzijde van de woning) moeten worden gebouwd.

Daarnaast zijn nog enkele aanvullende eisen gesteld ten aanzien van de positie en afmetingen van bijgebouwen.

Het beleid is er op gericht om bij de woonfunctie op de begane grond beperkte mogelijkheden te bieden voor de beroepsuitoefening of bedrijfsactiviteiten aan huis. Aan deze activiteiten wordt een aantal eisen gesteld in de regels bij de bestemming Wonen.

Deze regeling is afgestemd op het bestemmingsplan 'Lochem West 2010'.

#### Artikel 5 Waarde-Archeologie 5

De voor 'Waarde-Archeologie 5' aangewezen gronden zijn behalve voor de andere daar voorkomende bestemming(en), mede bestemd voor de bescherming van gronden met een hoge archeologische verwachtingswaarde In de regels van deze bestemming is bepaald dat voor het oprichten van bouwwerken eerst archeologisch onderzoek moet worden verricht, tenzij de bodemingrepen niet dieper gaan dan 30 cm onder het bestaande maaiveld of de betreffende bouwwerken een oppervlakte hebben van niet meer dan 250 m².

In de bestemming geldt ook een omgevingsvergunningenstelsel voor het uitvoeren van werken, geen bouwwerken zijnde, of werkzaamheden voor de bescherming van de archeologische waarden. Alleen als er archeologisch onderzoek is verricht kan een vergunning worden verkregen. Uitgezonderd van de vergunningplicht zijn onder meer werken en werkzaamheden die behoren tot het normale onderhoud en beheer van de gronden, evenals werken en werkzaamheden die niet dieper gaan dan 30 cm onder het bestaande maaiveld of die een oppervlakte hebben van niet meer dan 250 m².

Deze regeling is één op één overgenomen uit het bestemmingsplan 'paraplubestemmingsplan archeologie'.

#### Artikel 6 Waterstaat – Waterlopen

De voor Waterstaat - Waterlopen aangewezen gronden zijn, behalve voor de daar voorkomende bestemmingen, mede bestemd voor de bescherming en het beheer van de watergang.

Voor de bescherming van de watergang zijn bepalingen met betrekking tot het uitvoeren van werken, geen bouwwerken zijnde, en werkzaamheden opgenomen. Het is hierdoor verboden om zonder, of in afwijking van, een omgevingsvergunning een aantal in de regels nader genoemde werken in en op deze gronden uit te voeren.

Deze regeling is afgestemd op het bestemmingsplan 'Lochem West'.

#### Artikel 6 Anti-dubbeltelregel

In het Besluit ruimtelijke ordening is hiervoor een standaard bepaling opgenomen. Het besluit verplicht om deze bepaling in het bestemmingsplan op te nemen.

#### Artikel 7 Algemene bouwregels

In dit artikel zijn regels opgenomen voor bijzondere kapvormen van gebouwen.

#### Artikel 8 Algemene gebruiksregels

In deze regel is aangegeven welk gebruik in ieder geval als strijdig met dit bestemmingsplan moet worden aangemerkt en daarmee valt onder het algemene gebruiksverbod in artikel 2.1, lid 1, sub c van de Wabo. Volgens deze bepaling in de Wabo is het verboden om gronden en opstallen te gebruiken in strijd met het bestemmingsplan.

#### Artikel 9 Algemene aanduidingsregels

In de algemene aanduidingsregels is een regeling voor de gebiedsaanduiding 'milieuzone – beschermingszone grondwater' opgenomen. De gronden ter plaatse van deze aanduiding zijn mede bestemd voor de bescherming van de kwaliteit van het grondwater ten behoeve van de drinkwatervoorziening. Hier gelden vanwege het ter plaatse aanwezige grondwaterbeschermingsgebied, boringsvrije zone en KWO-vrije zone, naast de regels van het bestemmingsplan, ook de regels die opgenomen zijn in de Omgevingsverordening Gelderland met betrekking tot grondwaterbeschermingsgebieden, boringsvrije zones en KWO-vrije zones. Op deze wijze vervult de aanduiding 'milieuzone – beschermingszone grondwater' een signaleringsfunctie en is direct duidelijk dat bij de uitvoering van werkzaamheden ook rekening gehouden moet worden met de regels uit de verordening met betrekking tot het grondwaterbeschermingsgebied, de boringsvrije zone en KWO-vrije zone.

#### Artikel 10 Algemene afwijkingsregels

In de algemene afwijkingsregels is onder meer een mogelijkheid opgenomen om met maximaal 10% af te wijken van de voorgeschreven maatvoering. Dit is met name bedoeld om tegemoet te kunnen komen aan tussentijdse wijzigingen van het Bouwbesluit, zodat hiervoor het bestemmingsplan niet hoeft te worden herzien.

#### Artikel 11 Overige regels

Door de inwerkingtreding van de 'Reparatiewet BZK 2014' (Staatsblad 2014, 458) per 29 november 2014 is de bouwverordening voor het bestemmingsplan niet meer van toepassing. Regelingen met betrekking tot parkeren dienen daarom in het bestemmingsplan te worden opgenomen. Daartoe is de regeling van de

parkeerbepaling in de bouwverordening nu materieel overgenomen in dit bestemmingsplan. Een en ander leidt niet tot een inhoudelijke wijziging van de beoogde toetsing. Aan het Besluit ruimtelijke ordening is mede in verband met het intrekken van toetsing aan de bouwverordening de mogelijkheid opgenomen om voor de invulling van de eis van voldoende parkeren in concrete situaties gebruik te maken van beleidsregels (zie artikel 3.1.2 lid 2 onder a Bro), zoals dit ook onder de werking van de bouwverordening mogelijk was. Omdat de gemeente Lochem niet over een eigen parkeernota beschikt, wordt in dit artikel verwezen naar CROWpublicatie 317.

#### Artikel 12 Overgangsrecht

Deze overgangsregels zijn overgenomen uit het Besluit ruimtelijke ordening (Bro), en toegespitst op de Wabo. De grootste verandering ten opzichte van de tot voorheen gebruikelijke overgangsregels is dat de peildatum voor bouwen en gebruik, gelijk is getrokken. Ook voor het bouwen is nu de datum van inwerkingtreding van het bestemmingsplan beslissend. Dat was voorheen de datum van de terinzagelegging van het ontwerpbestemmingsplan. De wetgever heeft met die gelijkschakeling beoogd eenduidigheid te scheppen.

Bij het tenietgaan van bouwwerken die onder het overgangsrecht vallen bestaat de mogelijkheid om terug te bouwen. Onder een calamiteit wordt hier verstaan: een verwoesting door een onvermijdelijk, eenmalig, buiten schuld van de indiener van de bouwaanvraag veroorzaakt onheil.

#### Artikel 13 Slotregel

Hier is bepaald hoe de regels van dit bestemmingsplan aangehaald kunnen worden.

# <span id="page-40-0"></span>**6 UITVOERBAARHEID**

# <span id="page-40-1"></span>**6.1 Economische uitvoerbaarheid**

Tegelijkertijd met de vaststelling van een bestemmingsplan moet een exploitatieplan (ex. art. 6.12 Wro) worden vastgesteld. Op basis van het exploitatieplan kunnen (plan)kosten worden verhaald.

Een exploitatieplan hoeft niet opgesteld te worden als het kostenverhaal 'anderszins verzekerd' is, door middel van bijvoorbeeld anterieure overeenkomsten of als de gemeente eigenaar is van de gronden. Eveneens hoeft geen exploitatieplan te worden opgesteld als:

- Er geen sprake is van een bouwplan als bedoeld in artikel 6.12, lid 1 van de Wro;
- Het totaal der exploitatiebijdragen dat met toepassing van artikel 6.19 van de Wro kan worden verhaald, minder bedraagt dan € 10.000,-;
- Er geen verhaalbare kosten zijn als bedoeld in artikel 6.2.4, onderdelen b tot en met f, van het Bro;
- De verhaalbare kosten, bedoeld in artikel 6.2.4, onderdelen b tot en met f, van het Bro, uitsluitend de aansluiting van een bouwperceel op de openbare ruimte of de aansluiting op nutsvoorzieningen betreffen.

Met het voorliggende bestemmingsplan wordt de bouw van maximaal twee nieuwe vrijstaande woningen planologisch mogelijk gemaakt. Deze voorgenomen ontwikkeling betreft een particulier initiatief. De financiering van alle kosten die verbonden zijn aan de uitvoering van het bestemmingsplan, komen dan ook voor rekening van initiatiefnemer. Hierdoor zijn er geen kosten voor de gemeente aan de ontwikkeling verbonden. De gemeente zal met de initiatiefnemer een overeenkomst afsluiten inzake het kostenverhaal en planschade. Het kostenverhaal is daardoor anderszins verzekerd, waardoor het vaststellen van een exploitatieplan niet nodig is.

Geconcludeerd kan worden dat het vaststellen van een exploitatieplan niet noodzakelijk is en het bestemmingsplan economisch uitvoerbaar is.

# <span id="page-40-2"></span>**6.2 Maatschappelijke uitvoerbaarheid**

# *6.2.1 Vooroverleg ex art. 3.1.1 Bro*

Gezien de ligging, aard en schaal van de beoogde ontwikkeling die in voorliggend bestemmingsplan wordt beoogd, is in het kader van artikel 3.1.1 Besluit ruimtelijke ordening (Bro) geen vooroverleg gevoerd.

Volledigheidshalve wordt opgemerkt dat de vooroverlegpartners wel op de hoogte zijn gesteld met betrekking tot voorliggend bestemmingsplan.

# *6.2.2 Zienswijzen ontwerpbestemmingsplan*

De formele bestemmingsplanprocedure start met de terinzagelegging van het ontwerpbestemmingsplan. Volgens artikel 3.8 van de Wet ruimtelijke ordening is op de voorbereiding van een bestemmingsplan het bepaalde in afdeling 3.4 van de Algemene wet bestuursrecht van toepassing. Dit betekent dat het college van burgemeester en wethouders het ontwerp van het te nemen besluit, met de daarop

betrekking hebbende stukken, voor een periode van 6 weken ter inzage dient te leggen. Gedurende deze periode kan een ieder zienswijzen naar voren brengen.

In dit kader heeft het ontwerpbestemmingsplan 'De Elzelaan 4-5 Lochem' van 7 november 2019 tot en met 18 december 2019 (6 weken) ter inzage gelegen. In deze periode zijn geen zienswijzen ingediend. Het ontwerpbestemmingsplan wordt daarom ongewijzigd door de gemeenteraad vastgesteld.