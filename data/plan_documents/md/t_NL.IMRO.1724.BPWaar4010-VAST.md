Bestemmingsplan 'Aarperstraat 32 Westerhoven' **Gemeente Bergeijk Vastgesteld**

# Bestemmingsplan 'Aarperstraat 32 Westerhoven' **Gemeente Bergeijk Vastgesteld**

| Rapportnummer:                | 211x08374.088011_1_2                                            |
|-------------------------------|-----------------------------------------------------------------|
| Datum:                        | 30 januari 2017                                                 |
| Contactpersoon opdrachtgever: | De heer F. Smolders                                             |
| Projectteam BRO:              | Corianne Verberne, Joost van der Aa en Eveline Kramer           |
| Concept:                      | 22 april 2016, 26 april 2016, 20 juli 2016, 23 augustus<br>2016 |
| Voorontwerp:                  | -                                                               |
| Ontwerp:                      | 12 oktober 2016                                                 |
| Vaststelling:                 | 26 januari 2017                                                 |
| Bron foto kaft:               | Hollandse Hoogte 14                                             |
| Beknopte inhoud:              | --                                                              |

BRO Hoofdvestiging Bosscheweg 107 5282 WV Boxtel T +31 (0)411 850 400 E info@bro.nl

**Toelichting**

# **Inhoudsopgave Pagina**

| 1. INLEIDING<br>1.1 Aanleiding<br>1.2 Ligging en begrenzing plangebied<br>1.3 Vigerend bestemmingsplan<br>1.4 Leeswijzer |  |
|--------------------------------------------------------------------------------------------------------------------------|--|
| 2. PLANBESCHRIJVING                                                                                                      |  |
| 3. BELEIDSKADER                                                                                                          |  |
| 3.1 Inleiding                                                                                                            |  |
| 3.2 Rijksbeleid                                                                                                          |  |
| 3.3 Provinciaal beleid                                                                                                   |  |
| 3.4 Gemeentelijk beleid                                                                                                  |  |
| 4. ONDERZOEK                                                                                                             |  |
| 4.1 Inleiding                                                                                                            |  |
| 4.2 Vormvrije m.e.r.-beoordeling                                                                                         |  |
| 4.3 Geluidhinder                                                                                                         |  |
| 4.4 Luchtkwaliteit                                                                                                       |  |
| 4.5 Externe veiligheid                                                                                                   |  |
| 4.6 Bodem                                                                                                                |  |
| 4.7 Water                                                                                                                |  |
| 4.8 Flora en fauna                                                                                                       |  |
| 4.9 Archeologische en cultuurhistorische waarden                                                                         |  |
| 4.10 Verkeer en parkeren                                                                                                 |  |
| 4.11 Bedrijven en milieuzonering                                                                                         |  |
| 4.12 Geurhinder                                                                                                          |  |
| 4.13 Kabels en leidingen                                                                                                 |  |
| 5. TOELICHTING OP DE VERBEELDING EN DE REGELS                                                                            |  |
|                                                                                                                          |  |

| 5.1 Planstukken                           |  |
|-------------------------------------------|--|
| 5.2 Toelichting op de analoge verbeelding |  |
| 5.3 Toelichting op de regels              |  |

#### **6. ECONOMISCHE UITVOERBAARHEID**

| 7. OVERLEG, INSPRAAK EN PROCEDURE |  |
|-----------------------------------|--|
| 7.1 Inspraak                      |  |
| 7.2 Overleg                       |  |
| 7.3 Vaststellingsprocedure        |  |
| 7.4 Beroep                        |  |

#### **BIJLAGEN BIJ TOELICHTING**

Bijlage 1: Bodemonderzoek

- Bijlage 2: Waterparagraaf
- Bijlage 3: Natuurnetwerk Nederland situatie plangebied

# **1. INLEIDING**

# **1.1 Aanleiding**

De heer Smolders heeft het initiatief opgevat om aan de Aarperstraat 32 te Westerhoven een mantelzorgwoning te ontwikkelen. Door de realisatie van de mantelzorgwoning is het mogelijk om de zorgbehoefte zelf te kunnen opvangen en thuis te blijven wonen bij de kinderen en kleinkinderen.

De wens om een mantelzorgwoning op een zelfstandig perceel te realiseren is echter niet mogelijk op basis van het vigerende bestemmingsplan. De gemeente Bergeijk heeft op 28 januari 2016 aangegeven medewerking te willen verlenen aan het bouwplan, middels het vaststellen van een nieuw bestemmingsplan.

# **1.2 Ligging en begrenzing plangebied**

Het plangebied ligt aan de noordwestzijde van de kern Westerhoven en betreft het perceel Aarperstraat 32 te Westerhoven. De locatie wordt aan de noordzijde begrensd door de Aarperstraat 36. De zuidgrens wordt gevormd door het perceel van de bestaande woningen op het perceel Aarperstraat 30. Het perceel is kadastraal bekend als Westerhoven, sectie E, nummer 121 (gedeeld).

Op afbeelding 1 is een luchtfoto afgebeeld waarop de ligging van het plangebied in zijn nabije omgeving te zien is. De exacte begrenzing van het plangebied is ingetekend op de verbeelding van dit bestemmingsplan.

# **1.3 Vigerend bestemmingsplan**

et geldende bestemmingsplan ter plaatse is het bestemmingsplannen 'Westerhoven en De Kempervennen 2012'. Dit bestemmingsplan is vastgesteld door de gemeenteraad van Bergeijk op 29 november 2012. Het plangebied heeft in dit bestemmingsplan de bestemming 'Wonen'. Met onderhavig bestemmingsplan zal het plangebied niet wijzigen van bestemming, wel worden de bouw- en gebruiksmogelijkheden binnen de bestemming 'Wonen' enigszins gewijzigd. Onderhavige toelichting geeft een verantwoording van de nieuwe bouw- en gebruiksmogelijkheden voor de gronden.

*Figuur 1: ligging plangebied*

## **1.4 Leeswijzer**

In het volgende hoofdstuk worden de uitgangspunten verwoord uit het rijks-, provinciaal, regionaal en gemeentelijk beleid, die betrekking hebben op de onderhavige bestemmingswijziging. Vervolgens komt in hoofdstuk 3 de huidige en toekomstige situatie aan bod. Hoofdstuk 4 beschrijft vervolgens de toetsing aan de milieu- en overige onderzoeksaspecten op deze locatie. In hoofdstuk 5 worden de juridische aspecten van het plan beschreven, in hoofdstuk 6 de economische uitvoerbaarheid en in hoofdstuk 7 komen de te voeren procedure, het overleg en de planstukken aan de orde.

# **2. PLANBESCHRIJVING**

De voorgestane ontwikkeling die met onderhavig bestemmingsplan mogelijk wordt gemaakt, betreft de realisatie van een mantelzorgwoning aan de Aarperstraat te Westerhoven. De woning wordt gerealiseerd tussen de bestaande woningen Aarperstraat 32 en Aarperstraat 36.

In de huidige situatie is het perceel in gebruik als tuin bij de woning Aarperstraat 32. De tuin bestaat uit grasland en op het perceel bevindt zich een schuurtje van 8 meter x 6,5 meter.

*Figuur 2: huidige situatie*

Op het perceel wordt één vrijstaande mantelzorgwoning gerealiseerd. De woning bestaat uit één laag met kap. De goothoogte van de woning is maximaal 4 meter, de bouwhoogte is maximaal 9 meter. De woning ligt ten opzichte van de woning Aarperstraat 32 iets naar achteren, zodat de boom op de hoek van het perceel aan de weg behouden kan blijven. De ontsluiting van het terrein vindt plaats via de Aarperstraat. In de bestaande situatie is reeds een inrit aanwezig ten behoeve van de bestaande woning op het perceel. Voor mantelzorgwoning wordt een eigen inrit gerealiseerd.

Op figuur 3 is een schets van het bouwplan afgebeeld. Dit betreft de bestaande woning Aarperstraat 32 en het bouwplan van de nieuwe mantelzorgwoning. Het rode kader omvat de gronden van het onderhavige plangebied van het perceel met de nieuwe vrijstaande mantelzorgwoning. De exacte begrenzing van het plangebied is ingetekend op de verbeelding van dit bestemmingsplan.

*Figuur 3: plan*

# **3. BELEIDSKADER**

# **3.1 Inleiding**

Het al dan niet voldoen aan verschillende randvoorwaarden en uitgangspunten is bepalend voor de vraag of een nieuw bestemmingsplan ook daadwerkelijk uitvoerbaar is. Hierbij moet worden gedacht aan onder meer het ruimtelijk beleid van de hogere overheden en de gemeente zelf. Ook onderhavig plan is getoetst voor wat betreft de uitvoerbaarheid ervan op het aspect beleid. In dit hoofdstuk is aangegeven wat hiervan de resultaten zijn.

# **3.2 Rijksbeleid**

#### **Structuurvisie Infrastructuur en Ruimte (SVIR)**

In de Structuurvisie Infrastructuur en Ruimte, vastgesteld op 13 maart 2012, staan de plannen van de Rijksoverheid voor ruimte en mobiliteit. Het Rijk streeft naar een concurrerend, bereikbaar, leefbaar en veilig Nederland. Om dit te kunnen bewerkstelligen laat het Rijk de ruimtelijke ordening meer over aan de decentrale overheden (provincie en gemeenten) en komt de gebruiker centraal te staan. Het Rijk kiest voor een selectievere inzet van rijksbeleid op slechts 13 nationale belangen. Voor die belangen is het Rijk verantwoordelijk en wil het resultaten boeken. Buiten deze 13 belangen hebben decentrale overheden beleidsvrijheid. Tevens werkt het Rijk aan een eenvoudigere regelgeving. Hierdoor neemt de bestuurlijke drukte af en ontstaat er ruimte voor regionaal maatwerk.

Voor de regio Brabant zijn de volgende opgaven van nationaal belang:

- het verbeteren van het vestigingsklimaat van de Brainport Zuidoost-Nederland;
- versterking van de primaire waterkeringen;
- deelprogramma's Veiligheid, Zoetwater en Nieuwbouw en herstructurering van het Deltaprogramma;
- EHS inclusief Natura 2000-gebieden;
- buisleidingennetwerk ruimtelijk mogelijk maken;
- onderzoek naar goederenvervoer over het spoor;
- hoofdenergienetwerk (380 KV) over de grens;
- voorkeursgebieden grootschalige windenergie Westelijk Noord-Brabant.

#### *Doorwerking plangebied*

De bouw van één woning op een locatie binnen de kern heeft geen nationaal belang en het rijksbeleid vormt dan ook geen belemmering voor de voorgestane ontwikkeling.

#### **Besluit algemene regels ruimtelijke ordening (2011)**

Het Besluit algemene regels ruimtelijke ordening (Barro) geeft richtlijnen voor de inhoud van bestemmingsplannen voor zover het gaat om ruimtelijke ontwikkelingen van nationaal belang. Deze vorm van normstelling sluit aan op de vroegere pkb's met concrete beleidsbeslissingen en beslissingen van wezenlijk belang die ook van betekenis waren voor de lagere overheden. Het besluit (eerste tranche) is vastgesteld op 22 augustus 2011 en is op 30 december 2011 in werking getreden. Op 1 oktober 2012 zijn enkele wijzigingen in werking getreden.

In de SVIR is vastgesteld dat voor een beperkt aantal onderwerpen de bevoegdheid om algemene regels te stellen zou moeten worden ingezet door de Rijksoverheid. Het gaat onder meer om de volgende nationale belangen: Rijksvaarwegen, Project Mainportontwikkeling Rotterdam, Kustfundament, Grote Rivieren, Waddenzee en waddengebied, Defensie, Ecologische Hoofdstructuur, Erfgoederen van uitzonderlijke universele waarde, Hoofdwegen en hoofdspoorwegen, elektriciteitsvoorziening, Buisleidingen van nationaal belang voor vervoer van gevaarlijke stoffen, Primaire waterkeringen buiten het kustfundament en IJsselmeergebied. In het SVIR wordt bepaald welke kaderstellende uitspraken zodanig zijn geformuleerd dat deze bedoeld zijn om beperkingen te stellen aan de ruimtelijke besluitvormingsmogelijkheden op lokaal niveau. Het Barro bevestigt in juridische zin die kaderstellende uitspraken.

De normering uit het Barro werkt zoveel mogelijk direct door op het niveau van de lokale besluitvorming. Bij besluitvorming over bestemmingsplannen moeten de regels worden gerespecteerd. Het merendeel van de regels legt beperkingen op, daarin is een gradatie te onderkennen. Deze zijn geformuleerd als een 'ja-mits', een 'ja, voor zover', een 'nee-tenzij', een 'nee-als' of een stringente 'nee' bepaling.

#### *Doorwerking plangebied*

Er worden geen nieuwe ontwikkelingen mogelijk gemaakt in onderhavige ruimtelijke onderbouwing die in strijd zijn met één van de nationale belangen. Onderhavige ruimtelijke onderbouwing is dus in overeenstemming met het Barro.

#### **Ladder voor duurzame verstedelijking**

In het Besluit ruimtelijke ordening (Bro) is per 1 oktober 2012 in artikel 3.1.6 een lid 2 ingevoegd waarin een motiveringsplicht is opgenomen voor nieuwe stedelijke ontwikkelingen (inclusief detailhandel) in bestemmingsplannen. In de toelichting van het bestemmingsplan of een ruimtelijke onderbouwing moet hiervoor een verantwoording plaatsvinden aan de hand van een drietal opeenvolgende treden (de 'ladder duurzame verstedelijking'). De eerste trede in deze ladder is een beschrijving dat de voorgenomen stedelijke ontwikkeling voorziet in een actuele regionale behoefte. Hierbij kan het gaan om zowel kwantitatieve als kwalitatieve aspecten.1 De beide vervolgstappen uit de genoemde ladder hebben betrekking op de vraag of de ontwikkeling in bestaand stedelijk gebied ingepast kan worden en als dat niet mogelijk is op andere locaties, die vooral goed ontsloten moeten zijn.

#### *Doorwerking plangebied*

Gelet op de kleinschalige woningbouw die het plan mogelijk maakt (één woning), voorziet het plan niet in een stedelijke als bedoeld in artikel 1.1.1, eerste lid, aanhef en onder i, van het Bro (ABRvS 18 december 2013, nr. 201302867/1/R4). De in het plan voorziene ontwikkeling kan gelet op de jurispruden-

8

<sup>1</sup> Bron: Nota van Toelichting bij het besluit, p. 49-51 (Staatsblad 2012, 388).

tie dan ook niet worden aangemerkt als een stedelijke ontwikkeling als bedoeld in deze bepaling van het Bro, zodat artikel 3.1.6, tweede lid, van het Bro niet van toepassing is. Voor wat betreft de behoefte wordt verwezen naar het provinciale en gemeentelijke beleid (paragraaf 3.3 Provinciaal beleid en paragraaf 3.4 Gemeentelijk beleid). Gezien het voorgaande vormt de ladder voor duurzame ontwikkeling geen belemmering voor de voorgestane ontwikkeling.

# **3.3 Provinciaal beleid**

#### **Structuurvisie ruimtelijke ordening**

De Structuurvisie ruimtelijke ordening is op 19 maart 2014 in werking getreden. De provincie geeft in de structuurvisie de hoofdlijnen van het ruimtelijk beleid tot 2025 (met een doorkijk naar 2040). De provincie kiest voor een duurzame ontwikkeling waarin de kwaliteiten van de provincie sturend zijn bij de ruimtelijke keuzes die de komende jaren op de provincie afkomen. Nieuwe ontwikkelingen moeten bijdragen aan de kracht en identiteit van Noord-Brabant.

De provincie streeft naar een complete kennis- en innovatieregio. Daarvoor zijn een aantrekkelijke woon- en leefomgeving, natuur- en landschapsontwikkeling, een robuust verkeer- en vervoersysteem en een aantrekkelijk vestigingsklimaat voor bedrijven van cruciaal belang. De ruimtelijke visie van de provincie bestaat op hoofdlijnen uit een robuust en veerkrachtig natuur- en watersysteem met aandacht voor hoogwaterbescherming, droogte en biodiversiteit.

De visie is gericht op een multifunctioneel landelijk gebied, waar de functies landbouw, recreatie en natuur in relatie tot elkaar ruimte krijgen. Er is aandacht voor cultuurhistorische waarden en de leefbaarheid van kleine kernen en voor een gevarieerd en aantrekkelijk stedelijk gebied, met sterke steden, groene geledingszones en uitloopgebieden (intensieve recreatie, stadslandbouw). Daarnaast is er aandacht voor sterke regionale economische clusters, (inter)nationale bereikbaarheid, knooppuntontwikkeling (zowel in de centra als aan de randen van de steden).

Dit is vertaald in de volgende 14 provinciale ruimtelijke belangen:

- 1. Regionale contrasten;
- 2. Een multifunctioneel landelijk gebied;
- 3. Een robuust en veerkrachtig water- en natuursysteem;
- 4. Een betere waterveiligheid door preventie;
- 5. Koppeling van waterberging en droogtebestrijding;
- 6. Duurzaam gebruik van de ondergrond;
- 7. Ruimte voor duurzame energie;
- 8. Concentratie van verstedelijking;
- 9. Sterk stedelijk netwerk;
- 10. Groene geledingszones tussen steden;
- 11. Gedifferentieerd aanbod aan goed bereikbare vrijetijdsvoorzieningen;
- 12. Economische kennisclusters;
- 13. (inter)nationale bereikbaarheid;
- 14. Beleefbaarheid stad en land vanaf de hoofdinfrastructuur.

9

Voor de ontwikkeling die met onderhavig bestemmingsplan mogelijk wordt gemaakt, speelt het belang van concentratie van verstedelijking een rol.

#### *Concentratie van verstedelijking*

De provincie vindt het belangrijk dat er in Noord-Brabant verschil blijft tussen de steden en de kernen in het landelijk gebied. De provincie wil dat er verschillende kwaliteiten worden ontwikkeld voor wonen en werken rond de steden en in het landelijk gebied. In het landelijk gebied bieden vitale kernen landelijke en meer kleinschalige woon- en werkmilieus. Ontwikkelingen voor wonen, werken en voorzieningen zijn gericht op de eigen behoefte. Voor de opvang van de woningbouwbehoefte geldt het principe van bouwen voor migratiesaldo-nul.

Naast concentratie van verstedelijking wil de provincie binnen de stedelijke structuur het volgende bereiken:

- zorgvuldig ruimtegebruik;
- meer aandacht voor ruimtelijke kwaliteit;
- betere verknoping van stedelijke ontwikkelingen aan de infrastructuur;
- versterking van de economische kennisclusters.

Voor de ontwikkeling die met onderhavig bestemmingsplan mogelijk wordt gemaakt, spelen de elementen 'zorgvuldig ruimtegebruik' en 'meer aandacht voor ruimtelijke kwaliteit' een rol.

#### *Zorgvuldig ruimtegebruik*

De provincie wil dat de kansen voor functiemenging, inbreiding, herstructurering en zo nodig transformatie in het stedelijk gebied goed worden benut, inclusief de mogelijkheden voor intensivering en meervoudig ruimtegebruik. Hierdoor is minder ruimte nodig voor stedelijke uitbreidingen. Het 'aansnijden van nieuwe ruimte' voor verstedelijking wordt in samenhang bezien met deze mogelijkheden. Door meer aandacht te schenken aan beheer en onderhoud van het bestaand stedelijke gebied worden in de toekomst ingrijpende herstructureringen voorkomen.

#### *Meer aandacht voor ruimtelijke kwaliteit*

Karakteristieke verschillen tussen dorpen en steden vervagen. Uitbreidingswijken en werklocaties in steden en dorpen gaan steeds meer op elkaar lijken. De provincie wil dat nieuwe ontwikkelingen meer inspelen op het karakter en de kwaliteit van de plek. Door bij stedelijke ontwikkelingen uit te gaan van het verschil in omvang en karakter van de verschillende kernen, wordt het contrast tussen stad en dorp behouden. Dit versterkt de identiteit en aantrekkelijkheid van kernen en hun relatie met het omliggende landschap.

#### *Doorwerking plangebied*

De ontwikkeling die met onderhavig bestemmingsplan mogelijk wordt gemaakt, betreft de realisatie van een mantelzorgwoning binnen bestaand stedelijk gebied in de kern Westerhoven. De woning wordt tussen de woningen Westerhoven 32 en 36 gesitueerd waardoor de karakteristiek van de woonwijk in tact blijft en er sprake is van het instandhouden van de ruimtelijke kwaliteit in het gebied. Daarnaast is er met de voorgestane ontwikkeling sprake van inbreiding en daarmee van zorgvuldig ruimtegebruik.

#### **Verordening ruimte 2014**

De Verordening ruimte is op 19 maart 2014 in werking getreden. In de verordening staan onderwerpen uit de provinciale structuurvisie, waarbij is aangegeven welke belangen de provincie wil behartigen en hoe ze dat wil doen. De verordening bestaat uit kaartmateriaal en regels waarmee gemeenten rekening moeten houden bij het opstellen van ruimtelijke plannen.

#### *3.1 Zorgplicht voor ruimtelijke kwaliteit*

De toelichting bij een bestemmingsplan dat voorziet in een ruimtelijke ontwikkeling bevat een verantwoording dat het plan bijdraagt aan de zorg voor het behoud en de bevordering van de ruimtelijke kwaliteit van het daarbij betrokken gebied en de naaste omgeving, waaronder in ieder geval een goede landschappelijke inpasbaarheid. Ten behoeve van het behoud en de bevordering van de ruimtelijke kwaliteit bevat de toelichting bij een bestemmingsplan een verantwoording waaruit blijkt dat:

- 1. in het bestemmingsplan rekening is gehouden met de gevolgen van de beoogde ruimtelijke ontwikkeling voor de in het plan begrepen gronden en de naaste omgeving, in het bijzonder wat betreft de bodemkwaliteit, de waterhuishouding, de in de grond aanwezige of te verwachten monumenten, de cultuurhistorische waarden, de ecologische waarden, de aardkundige waarden en de landschappelijke waarden;
- 2. de omvang van de beoogde ruimtelijke ontwikkeling, de omvang van de bebouwing en de beoogde functie, past in de omgeving gelet op de bestaande en toekomstige functies in de omgeving en de effecten die de ontwikkeling op die functies heeft, waaronder de effecten vanwege milieuaspecten en volksgezondheid;
- 3. een op de beoogde ruimtelijke ontwikkeling afgestemde afwikkeling van het personen- en goederenvervoer is verzekerd, waaronder een goede aansluiting op de aanwezige infrastructuur van weg, water of spoor, inclusief openbaar vervoer, een en ander onder onverminderd hetgeen in hoofdstuk 7 van de Wet milieubeheer en elders in deze verordening is bepaald.

Er dient toepassing gegeven te worden aan het principe van zorgvuldig ruimtegebruik. Dit houdt in ieder geval in dat uitbreiding van het op grond van het geldende bestemmingsplan toegestane ruimtebeslag slechts is toegestaan mits de financiële, juridische of feitelijke mogelijkheden ontbreken om de beoogde ruimtelijke ontwikkeling binnen dat toegestane ruimtebeslag te doen plaatsvinden. Daarnaast dient bij een stedelijke ontwikkeling toepassing te worden gegeven aan artikel 3.1.6, tweede lid, van het Besluit ruimtelijke ordening; de ladder voor duurzame verstedelijking.

#### *4.2 Stedelijke ontwikkeling*

Een bestemmingsplan dat voorziet in een stedelijke ontwikkeling is uitsluitend gelegen in bestaand stedelijk gebied.

#### *4.3 Nieuwbouw van woningen*

De toelichting bij een bestemmingsplan gelegen in bestaand stedelijk gebied dat voorziet in nieuwbouw van woningen bevat een verantwoording over de wijze waarop:

- 1. de afspraken die daarover zijn gemaakt in het regionaal ruimtelijk overleg worden nagekomen;
- 2. de beoogde nieuwbouw zich verhoudt tot de afspraken van het regionaal ruimtelijk overleg, en tot de beschikbare harde plancapaciteit voor woningbouw.

Onder harde plancapaciteit voor woningbouw wordt verstaan de capaciteit voor nieuw te bouwen woningen (uitgedrukt in aantallen woningen) waarover een gemeente beschikt, die is opgenomen in een vastgesteld bestemmingsplan waarvan de bestemming nog niet is verwezenlijkt.

#### **Conclusie toets Verordening ruimte**

Voor wat betreft de verantwoording dat het plan bijdraagt aan de zorg voor het behoud en de bevordering van de ruimtelijke kwaliteit wordt verwezen naar hoofdstuk 4 Planologische aspecten, hoofdstuk 5 Milieuaspecten en hoofdstuk 6 Planbeschrijving. In deze hoofdstukken wordt op al de genoemde aspecten onderbouwd dat de voorgestane ontwikkeling geen negatieve gevolgen heeft voor het plangebied en de directe omgeving daarvan. Ten aanzien van zorgvuldig ruimtegebruik kan gesteld worden dat de feitelijke mogelijkheden ontbreken om de woning binnen het toegestane ruimtebeslag te realiseren, aangezien er geen bouwvlak ligt binnen het plangebied en het binnen het bestaande bouwvlak op het perceel niet mogelijk is een tweede woning te realiseren. Voor de toepassing van de ladder voor duurzame verstedelijking wordt verwezen naar paragraaf 3.1.1 Rijksbeleid. Gezien het voorgaande is de voorgestane ontwikkeling in lijn met artikel 3.1 van de Verordening ruimte 2014.

Het plangebied ligt gedeeltelijk binnen gronden die op de kaarten behorende bij de Verordening Ruimte als 'bestaand stedelijk gebied; kernen in landelijk gebied' zijn aangeduid. De voorgestane ontwikkeling is zodoende in overeenstemming met artikel 4.2 van de Verordening ruimte 2014.

Voor wat betreft de verhouding tot het regionaal ruimtelijk overleg wordt verwezen naar de volgende paragraaf waarin het gemeentelijke beleid voor mantelzorgwoningen is opgenomen.

Een deel van de tuin maakt deel uit van de EHS (thans: Natuurnetwerk Nederland). Dit deel van het plangebied heeft in het vigerende bestemmingplan de bestemming 'Wonen'. Er is hier sprake van een begrenzing van de NNN die niet overeenkomt met de feitelijke situatie (zie bijlage 3). Er is immers sprake van de bestemming wonen, met het gebruik als tuin. De begrenzing van de NNN wordt via dit bestemmingsplan gecorrigeerd door middel van een verzoek aan de provincie de begrenzing van de NNN te wijzigen. Hiermee wijzigt ook de begrenzing van het bestaand stedelijk gebied.

Er wordt voldaan aan de Verordening ruimte van de provincie Noord-Brabant en er is derhalve geen belemmering voor de voorgenomen ontwikkeling.

# **3.4 Gemeentelijk beleid**

#### **Structuurvisie Bergeijk**

De gemeentelijke structuurvisie is op 3 juni 2010 door de gemeenteraad van Bergeijk vastgesteld. De visie bestaat uit twee delen. Deel A, het ruimtelijk casco, geeft de toekomstvisie voor de gemeente weer en bevat de grote lijnen van het ruimtelijk beleid. De visie heeft als missie het koesteren van het groene, landelijke, rustige en gemoedelijke karakter van de gemeente. Deel B betreft het projectenplan. In dit meer uitvoeringsgerichte deel van de visie zijn de plannen en projecten voor de korte en middellange termijn uiteengezet.

Westerhoven is in het ruimtelijk casco grotendeels aangeduid als woongebied. De koers voor de functie wonen draait om verdere ontwikkeling van de verstedelijking via inbreiding, intensivering, herstructurering en uitbreiding. Ontwikkelingen moeten passen bij de aard en schaal van de gemeente. Inbreiding wordt nagestreefd indien daardoor een kwaliteitsverbetering optreedt. Centraal staat de realisatie van het eigen woningbouwprogramma. De historische bebouwingslinten, die een typerend beeld geven, dienen behouden te worden en waar mogelijk in kwalitatieve zin te worden versterkt. Hierbij dient speciale aandacht uit te gaan naar de relatie tussen landschap en dorp. Dit kan zowel verdichting als verdunning van de linten betekenen.

#### **Beleid wonen en zorg**

De gemeenteraad van Bergeijk heeft op 30 oktober 2014 het beleid wonen en zorg vastgesteld. Het beleid is opgesteld om beter in te spelen op de groeiende behoefte aan wonen in zorg. De woonzorginitiatieven worden beoordeeld middels de Wmo-piramide. Hierbij wordt per individu bekeken welke vorm van zorg benodigd is.

Het nieuwe Wmo-beleid focust zich op een aantal deelgebieden. Voor wat betreft wonen is het kernpunt dat mensen zoveel mogelijk in de eigen leefomgeving blijven wonen. Dit kan o.a. worden bewerkstelligd door de zelfredzaamheid en de participatie van personen met een beperking of met chronische, psychische of psychosociale problemen te stimuleren. In gevallen waar dit niet mogelijk is wordt beschermd wonen en opvang geboden.

Mantelzorgwoningen vallen onder het begrip 'groot maatschappelijk' belang waardoor medewerking verleend kan worden aan mantelzorginitiatieven. Woonzorgontwikkelingen kunnen gebruik maken van de harde plancapaciteit van de woningbouwaantallen. Binnen de restcapaciteit is voldoende ruimte om deze te benutten voor specifieke woonzorginitiatieven met een maatschappelijk belang.

#### **Conclusie toets gemeentelijk beleid**

De realisatie van een mantelzorgwoning past binnen het gemeentelijk beleid waarin zorgwoningen vallen onder het groot maatschappelijk belang.

# **4. ONDERZOEK**

# **4.1 Inleiding**

Het al dan niet voldoen aan verschillende randvoorwaarden en uitgangspunten is bepalend voor de vraag of een nieuwe ontwikkeling ook daadwerkelijk uitvoerbaar is. Hierbij moet worden gedacht aan onder meer het ruimtelijke beleid van de hogere overheden en de gemeente, milieuaspecten als geluid, bodem en hinder van bedrijven, archeologie en economische haalbaarheid. Ook onderhavig plan is getoetst voor wat betreft de uitvoerbaarheid ervan op bovengenoemde aspecten. In dit hoofdstuk is aangegeven wat de resultaten zijn van de toets aan de milieuhygiënische aspecten.

# **4.2 Vormvrije m.e.r.-beoordeling**

#### *Wettelijk kader*

Per 1 april 2011 is het Besluit m.e.r. gewijzigd. De belangrijkste aanleidingen hiervoor zijn de modernisering van de m.e.r. wetgeving in 2010 en de uitspraak van het Europese Hof van 15 oktober 2009, C-255/08. Uit deze uitspraak volgt dat de omvang van een project niet het enige criterium mag zijn om wel of geen m.e.r.(-beoordeling) uit te voeren. Ook als een project onder de drempelwaarden uit lijst D blijft, kan een project belangrijke nadelige gevolgen hebben, als het bijvoorbeeld in of nabij een gevoelig natuurgebied ligt. Gemeenten en provincies moeten daarom vanaf 1 april 2011 ook bij kleine bouwprojecten beoordelen of een m.e.r.-beoordeling nodig is.

De in Bijlage III van de Europese richtlijn 2011/92/EU beschreven criteria dienen ook in een vormvrije m.e.r. aan de orde te komen. Dit betekent dat de kenmerken en de plaats van het project (ten opzichte van Natura 2000-gebieden en andere gevoelige gebieden) dienen te worden beschreven en de potentiële effecten dienen te worden beoordeeld.

Om te bepalen of een m.e.r.(-beoordeling) noodzakelijk is, dient gezien het voorgaande bepaald te worden (1) of de ontwikkeling de drempelwaarden uit lijst D van het Besluit m.e.r. overschrijdt, (2) of de ontwikkeling in een gevoelig gebied ligt en (3) of er belangrijke milieugevolgen kunnen zijn, gelet op de kernmerken en plaats van het project en de kernmerken van het potentiële effect.

#### *Doorwerking plangebied*

- 1. In het plangebied wordt de realisatie van één woning mogelijk gemaakt. Er is daarmee geen sprake van een overschrijding van de drempelwaarden uit lijst C en D van het Besluit m.e.r.. Een m.e.r.-beoordeling is immers pas noodzakelijk voor de bouw van meer dan 2.000 woningen in aaneengesloten gebied (lijst D, categorie 11.2).
- 2. In onderdeel A van de bijlage bij het Besluit m.e.r. is bepaald wat verstaan wordt onder een gevoelig gebied. Als gevoelig gebied zijn gebieden aangewezen die beschermd worden op basis van de natuurwaarden, landschappelijke waarden, cultuurhistorische waarden en waterwingebie-

den. De voorgestane ontwikkelingen in het plangebied zijn niet van invloed op de Ecologische Hoofdstructuur, een Vogel- of Habitatrichtlijngebied of overig beschermd natuurgebied. Er behoeft geen passende beoordeling te worden gemaakt, op basis waarvan een m.e.r.-plicht zou gelden. Het plangebied behoort voorts niet tot een waterwinlocatie, waterwingebied of grondwaterbeschermingsgebied. Ook behoort het plangebied niet tot een Belvédèregebied of een gebied waarbinnen een Rijksmonument ligt. Daarnaast is er geen sprake van een landschappelijk waardevol gebied. Het plangebied is derhalve niet in gevoelig gebied gelegen en heeft ook geen negatieve invloed op gevoelige gebieden.

- 3. Het plan betreft de realisatie van één woning binnen bestaand stedelijk gebied. De gronden hebben reeds een woonbestemming. Er is geen sprake van een overlast veroorzakende of milieubelastende functie. Er is beperkt sprake van een toename van verkeersbewegingen. Gezien de aard en omvang van het plan en de ligging van het plangebied, zijn er dan ook geen wezenlijke negatieve milieueffecten te verwachten. In de navolgende paragrafen van deze toelichting worden de verschillende relevante milieueffecten uitgebreider beschouwd. Ook hieruit blijkt dat er door dit project geen sprake zal zijn van nadelige milieugevolgen.
Zoals in bovenstaande opsomming blijkt, is het niet noodzakelijk om een m.e.r.-beoordeling uit te voeren in het kader van dit project.

## **4.3 Geluidhinder**

In de Wet geluidhinder (Wgh) is vastgesteld dat, indien in het plangebied geluidgevoelige functies (zoals woningen) zijn voorzien binnen de invloedssfeer van (weg)verkeerslawaai, akoestisch onderzoek uitgevoerd dient te worden bij vaststelling of herziening van het bestemmingsplan. Dit geldt voor alle straten en wegen, met uitzondering van:

- wegen die in een als 'woonerf' aangeduid gebied liggen;
- wegen waarvoor een maximumsnelheid van 30 km/uur geldt.

De Aarperstraat ligt in de 30 km/uur zone van de kern Westerhoven. De woning wordt op dezelfde afstand tot de weg gerealiseerd als de locatie die mogelijk is op basis van het vigerende bestemmingsplan. Een akoestisch onderzoek naar de geluidbelasting vanwege het wegverkeer is dan ook niet noodzakelijk.

#### *Conclusie*

Geconcludeerd kan worden dat de bouw van de woning niet bezwaarlijk is in het kader van de Wet geluidhinder of in het kader van een goede ruimtelijke ordening. Voor de woningen is in het kader van het vigerende bestemmingsplan reeds een hogere grenswaarde vastgesteld.

# **4.4 Luchtkwaliteit**

De hoofdlijnen voor regelgeving rondom luchtkwaliteitseisen staan beschreven in de Wet milieubeheer (hoofdstuk 5 Wm). Bij de start van nieuwe bouwprojecten moet onderzocht worden of het effect van een nieuw initiatief relevant is voor de luchtkwaliteit. Er is geen relevantie als aannemelijk kan worden gemaakt, dat de luchtkwaliteit 'niet in betekenende mate' aangetast wordt. Daartoe is een algemene maatregel van bestuur 'Niet in betekenende mate' (Besluit NIBM) en een ministeriële regeling NIBM (Regeling NIBM) vastgesteld waarin de uitvoeringsregels vastgelegd zijn die betrekking hebben op het begrip NIBM.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Deze gevallen kunnen zonder toetsing aan de grenswaarden voor het aspect luchtkwaliteit uitgevoerd worden. Ook als het bevoegd gezag op een andere wijze, bijvoorbeeld door berekeningen, aannemelijk kan maken dat het geplande project NIBM bijdraagt, kan toetsing van de luchtkwaliteit achterwege blijven.

#### *Conclusie*

De in dit bestemmingsplan opgenomen ontwikkeling (de bouw van één woning) valt onder de in de regeling NIBM opgenomen lijst met categorieën van gevallen (de realisatie van 1.500 woningen). De onderhavige ontwikkeling is dan ook niet in betekenende mate van invloed op de omgeving. Dat betekent, dat een luchtkwaliteitsonderzoek niet noodzakelijk is en er voor wat betreft luchtkwaliteit geen belemmeringen zijn voor de voorgestane ontwikkeling.

## **4.5 Externe veiligheid**

Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen. Uit het Besluit externe veiligheid inrichtingen (Bevi), het Besluit externe veiligheid buisleidingen (Bevb) en het Besluit externe veiligheid transportroutes (Bevt) vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen met gevaarlijke stoffen. De risico's dienen te worden beoordeeld op twee maatstaven, te weten het plaatsgebonden risico en het groepsrisico.

#### *Plaatsgebonden risico*

Het plaatsgebonden risico beschrijft de kans per jaar dat een onbeschermd individu komt te overlijden door een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron (bedrijf, weg, spoorlijn etc.).

#### *Groepsrisico*

Het groepsrisico beschrijft de kans dat een groep van 10 of meer personen gelijktijdig komt te overlijden ten gevolge van een ongeval met gevaarlijke stoffen. Het groepsrisico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek, waarin de kans op overlijden van een bepaalde groep (bijvoorbeeld 10, 100 of 1000 personen) wordt afgezet tegen de kans daarop. Voor het groepsrisico geldt de oriëntatiewaarde als *ijkpunt* in de verantwoording (géén norm).

Voor elke verandering van het groepsrisico (af- of toename) in het invloedsgebied moet verantwoording worden afgelegd, over de wijze waarop de toelaatbaarheid van deze verandering in de besluitvorming is betrokken. Samen met de hoogte van het groepsrisico moeten andere kwalitatieve aspecten worden meegewogen in de beoordeling van het groepsrisico. Onder deze aspecten vallen zelfredzaamheid en bestrijdbaarheid. Onderdeel van deze verantwoording is overleg met (advies vragen aan) de regionale brandweer.

#### *(Beperkt) kwetsbare objecten*

Er moet getoetst worden aan het Bevi en de richtlijnen voor vervoer gevaarlijke stoffen wanneer bij een ontwikkeling (beperkt) kwetsbare objecten worden toegestaan. (Beperkt) kwetsbare objecten zijn o.a. woningen, scholen, ziekenhuizen, hotels, restaurants, zoals bedoeld in artikel 1 van het Besluit externe veiligheid inrichtingen.

#### *Risicovolle activiteiten*

In het kader van het plan moet bekeken worden of er in of in de nabijheid van het plan sprake is van risicovolle activiteiten (zoals Bevi-bedrijven, BRZO-bedrijven en transportroutes) of dat risicovolle activiteiten worden toegestaan.

#### **Plangebied**

Woningen zijn kwetsbare objecten waardoor getoetst is aan het Bevi, het Bevt en het Bevb.

*Figuur 4 : uitsnede risicokaart*

#### *Bevi-bedrijven, spoor, water*

In of de nabijheid van het plangebied bevinden zich geen Bevi-inrichtingen, spoorlijnen of waterwegen waarvan de plaatsgebonden risicocontour 10-6 of het invloedsgebied reikt tot in het plangebied.

#### *Buisleidingen*

Ten noorden van het plangebied bevindt zich een buisleiding op circa 350 meter. Het plangebied bevindt zich niet binnen de plaatsgebonden risicocontouren 10-6 of het invloedsgebied van de buisleiding.

#### Wegen

Binnen de gemeente Bergeijk is geen specifieke routering voor gevaarlijke stoffen vastgesteld, als gevolg waarvan incidenten met gevaarlijke stoffen niet volledig uitgesloten kunnen worden. Gezien de lage vervoersintensiteiten levert dit echter geen onaanvaardbare risico's op.

Over de N397 vindt transport van gevaarlijke stoffen plaats, maar ook hier is de hoeveelheid beperkt. Het plangebied ligt op 400 meter van de transportroute en daarmee buiten de plaatsgebonden risicocontour 10-6 .

#### *Conclusie*

Externe veiligheid is geen belemmering voor de realisatie van de woning.

# **4.6 Bodem**

De bodemkwaliteit vormt een belangrijk aspect bij bouwontwikkelingen. In het kader van functiewijziging en herinrichting vormt de bodemkwaliteit bij ontwikkeling van ruimtelijke functies een belangrijke afweging.

Er is een verkennend bodemonderzoek uitgevoerd2 . Het onderzoek is als bijlage bij deze ruimtelijke onderbouwing gevoegd. Uit het onderzoek blijkt dat de bovengrond licht verontreinigd is met cadmium en lood. In de ondergrond zijn geen gehalten gemeten die hoger zijn dan de achtergrondwaarde. Het freatisch grondwater is licht verontreinigd met cadmium, koper, nikkel en zink.

De aangetroffen resultaten zijn dermate laag dat er geen aanvullend of nader bodemonderzoek hoeft plaats te vinden.

#### *Conclusie*

De aard en mate van de aangetroffen verontreiniging zijn dusdanig klein dat nader onderzoek niet noodzakelijk is. De bodem is geschikt voor de woonfunctie.

# **4.7 Water**

Een watertoets is een essentieel onderdeel van ieder ruimtelijk plan en is een instrument dat waterhuishoudkundige belangen expliciet en op evenwichtige wijze laat meewegen bij het opstellen van ruimtelijke plannen en besluiten. Er is een waterparagraaf opgesteld3 . Deze waterparagraaf is als bijlage bij de toelichting gevoegd.

Het toekomstig verhard oppervlak bedraagt na realisatie van de woning in totaal ca. 225 m2 . Het bevoegd gezag stelt dat ontwikkelingen hydrologisch neutraal ontwikkeld dienen worden. Afkoppeling van het hemelwater van de verharde oppervlakken is gewenst en mogelijk. Omdat de toename van het verhard oppervlak kleiner dan 2.000 m2 is, geldt vanuit de Algemene Regel geen verplichting tot de aanleg van een compensatie bij de afvoer van verhard oppervlak op oppervlaktewater.

Aansluiting op het oppervlaktewater is niet mogelijk voor het plangebied. Voor het planvoornemen is de gemeente bevoegd gezag. Het gemeentelijk beleid is erop gericht dat hemelwater zoveel mogelijk ter plaatse verwerkt wordt. Hergebruik kan overwogen worden maar is geen strikte eis. Het eventueel hergebruiken van hemelwater voor toiletspoeling vraagt een hogere investering en is vanuit milieu hygiënisch opzicht niet aangeraden. Ook het toepassen van vegetatiedaken geeft een verminderde en vertraagde afvoer van afgekoppelde neerslag maar vraagt hogere investeringskosten en is gezien de mogelijkheden op het perceel niet geadviseerd. Bij hergebruik dient in voldoende mate met de omgeving rekening gehouden te worden en mag geen wateroverlast op eigen terrein of bij derden ontstaan.

<sup>2</sup> Verkennend bodemonderzoek Aarperstraat 34 te Westerhoven, Aeres milieu, 21 april 2016, projectnummer AM 16082.

<sup>3</sup> Beknopte waterparagraaf Aarperstraat 34 Westerhoven, Aeres milieu, 20 april 2016, projectnummer AM 16082.

Het afvalwater wordt aangesloten op het gemeentelijk rioolstelsel. Het hemelwater van de kleine uitbreiding kan net zoals in de huidige situatie afstromen op eigen terrein en ter plaatse infiltreren.

Het afgekoppelde hemelwater kan rechtstreeks afgevoerd worden via bovengrondse lijnafwatering (geulen), molgoten, infiltratieriolen of traditioneel afvoermateriaal naar een infiltratievoorziening. Uit zorg voor een goede kwaliteit van het grond- en oppervlaktewater dient bij de bouw afgezien te worden van het gebruik van uitlogende bouwmaterialen.

Voor de 225 m2 verharding dient 13 m3 berging voorzien te worden (op basis van de maximale compensatie eis van 60 mm). De berging kan gerealiseerd worden door middel van een slootje/verlaging in de tuin of (indien geen zichtbaar water wenselijk is) IT-kratten. Door de aanleg van een voldoende gedimensioneerde infiltratievoorziening is ter plaatse geen wateroverlast te verwachten bij een bui van T=100. Ondergrondse infiltratievoorzieningen dienen boven de GHG aangelegd te worden en voorzien te zijn van een ontluchting en overloop. Op basis van de verwachte infiltratiesnelheid ter plaatse kan een voorziening naar verwachting kleiner gedimensioneerd worden. Indien gebruik wordt gemaakt van een kleinere opvangcapaciteit, moet de voorziening binnen vijf "droge" dagen (max 2 mm neerslag per 24 uur) weer volledig beschikbaar zijn. Indien een kleinere berging wordt gerealiseerd, is een onderbouwing middels een infiltratieonderzoek noodzakelijk. Gezien de grootte van het perceel is op eigen terrein voldoende ruimte aanwezig om het hemelwater op te vangen en te verwerken.

Voor voldoende ontwatering (70 cm bij woningen) dient een gelijkwaardig vloerpeil aan gehouden te worden als de nabijgelegen woningen. Gezien de hoogteligging van het perceel wordt een vloerpeil van 10 cm boven maaiveld geadviseerd, zodat hemelwater niet in de woning kan stromen.

## **4.8 Flora en fauna**

De bescherming van de natuur is in Nederland vastgelegd in respectievelijk de Natuurbeschermingswet 1998 en de Flora- en faunawet. Deze wetten vormen een uitwerking van de Europese Vogelrichtlijn en Habitatrichtlijn. Daarnaast vindt beleidsmatig gebiedsbescherming plaats door middel van de ecologische hoofdstructuur (EHS).

Het perceel heeft de bestemming 'Wonen' en is momenteel in gebruik als tuin van de woning Aarperstaat 32. De tuin bestaat momenteel uit gras en een boom aan de voorzijde van het perceel. De boom blijft in de toekomstige situatie behouden.

#### *Conclusie*

#### *Toetsing gebiedsbescherming*

Het dichtstbijzijnde wettelijke beschermde natuurgebied, het Natura 2000-gebied Leenderbos, Groote Heide & De Plateaux ligt op circa 650 meter afstand. Een deel van de tuin maakt deel uit van het Natuurnetwerk Nederland (NNN, voormalige EHS). Dit deel van het plangebied heeft in het vigerende bestemmingplan de bestemming wonen. Er is hier sprake van een begrenzing van de NNN die niet

overeenkomt met de feitelijke situatie (zie bijlage 3). Er is immers sprake van de bestemming wonen, met het gebruik als tuin. De begrenzing van de NNN wordt via dit bestemmingsplan gecorrigeerd door middel van een verzoek aan de provincie de begrenzing van de NNN te wijzigen.

#### *Toetsing Flora- en faunawet*

Er zijn voor wat betreft flora en fauna geen belemmeringen voor de voorgestane ontwikkeling. In het kader van de algemene zorgplicht is het noodzakelijk om voldoende zorg te dragen voor aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen. Er zijn in dit geval echter geen specifieke maatregelen nodig.

# **4.9 Archeologische en cultuurhistorische waarden**

### **Cultuurhistorie**

### *Beleidskader*

Per 1 juli 2011 is de Modernisering Monumentenzorg (MoMo) in werking getreden. Als gevolg van de MoMo is de Bro per 1 januari 2012 (artikel 3.6.1, lid 2) gewijzigd. Wat eerst alleen voor archeologie gold, geldt nu ook voor al het cultureel erfgoed: in de ruimtelijke onderbouwing dient een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden.

Het is daarmee dus verplicht om de facetten historische (stede)bouwkunde en historische geografie mee te nemen in de belangenafweging. Hierbij gaat het om zowel beschermde als niet formeel beschermde objecten en structuren.

#### *Conclusie*

In het plangebied zijn geen rijks- of gemeentelijke monumenten aanwezig. Ook zijn er geen overige waardevolle gebouwen aanwezig. In de directe omgeving komen geen cultuurhistorisch waardevolle elementen voor. Dit vormt dan ook geen belemmering voor de voorgestane ontwikkelingen.

#### **Archeologie**

#### *Beleidskader*

In Europees verband is het zogenaamde 'Verdrag van Malta' tot stand gekomen. Uitgangspunt van dit verdrag is het archeologisch erfgoed zo veel mogelijk te behouden. Waar dit niet mogelijk is, dient het bodemarchief met zorg ontsloten te worden. Bij het ontwikkelen van ruimtelijk beleid moet het archeologisch belang vanaf het begin meewegen in de besluitvorming. Het gemeentelijk archeologiebeleid is vastgelegd in de Archeologie beleidsnota 2006 en actualisatienota 2015 met bijbehorende kaartbijlage en in de nadien vastgestelde bestemmingsplannen.

#### *Conclusie*

In het vigerende bestemmingsplan zijn de gronden binnen het plangebied voorzien van de archeologische dubbelbestemmingen Waarde - Archeologie 3 en 4.1. Deze dubbelbestemming komen overeen met de gemeentelijke beleidsnota. Deze dubbelbestemmingen zijn overgenomen in het bestemmingsplan.

# **4.10 Verkeer en parkeren**

#### **Verkeer**

De woning wordt ontsloten via de Aarperstraat. Daartoe wordt één inrit gerealiseerd. Er zijn geen belemmeringen vanuit een oogpunt van verkeersafwikkeling aanwezig.

#### **Parkeren**

Elke initiatiefnemer van een bouwplan is verantwoordelijk voor het realiseren van een eigen parkeeroplossing op eigen terrein. Voor een woning geldt een parkeernorm van twee. Ten behoeve van de woningen is voldoende ruimte op eigen terrein voor twee parkeerplaatsen aanwezig. Daarmee wordt voldaan aan de parkeernorm voor deze woningen.

# **4.11 Bedrijven en milieuzonering**

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Om te komen tot een ruimtelijk relevante toetsing van bedrijfsvestigingen en andere niet-woonfuncties op milieuhygiënische aspecten wordt het begrip milieuzonering gehanteerd. Onder milieuzonering wordt verstaan het waar nodig zorgen voor een voldoende ruimtelijke scheiding tussen enerzijds bedrijven of overige milieubelastende functies en anderzijds milieugevoelige functies zoals woningen. Bij de planontwikkeling dient rekening gehouden te worden met milieuzoneringen om zodoende de kwaliteit van het woon- en leefmilieu te handhaven en te bevorderen en daarnaast bedrijven voldoende zekerheid te bieden zodat zij hun activiteiten duurzaam binnen aanvaardbare voorwaarden kunnen uitvoeren. Bij de milieuzonering wordt gebruik gemaakt van de door de Vereniging van Nederlandse Gemeenten (VNG) opgestelde publicatie 'Bedrijven en milieuzonering'.4

#### *Conclusie*

In de nabije omgeving van het plangebied bevinden zich geen bedrijven die een belemmering kunnen zijn voor de realisatie van de woning. Tevens worden er door de woningbouwontwikkeling geen bedrijven in de omgeving belemmerd. Er kan zodoende geconcludeerd worden dat er met betrekking tot bedrijven en milieuzonering geen belemmeringen zijn voor de voorgenomen ontwikkeling.

## **4.12 Geurhinder**

Op 1 januari 2007 is de Wet geurhinder en veehouderij (Wgv) in werking getreden. Deze wet vormt het toetsingskader voor vergunningen op grond van de Wet milieubeheer, waar het gaat om stank veroorzaakt door het houden van dieren. Daarnaast is de wet van belang in verband met de zogenoemde 'omgekeerde werking' in het kader van de ruimtelijke ordening.

<sup>4</sup> Bedrijven en Milieuzonering', Uitgave VNG, Den Haag, 2009

Naast de Wgv is sinds 1 januari 2013 ook het Activiteitenbesluit milieubeheer van belang in het kader van de omgekeerde werking. De meeste veehouderijen vallen sindsdien onder de werking van het Activiteitenbesluit. Het Activiteitenbesluit vormt voor wat betreft de 'omgekeerde werking' het toetsingskader voor deze veehouderijen.

### *Conclusie*

Nabij het plangebied bevinden zich geen veehouderijen.

# **4.13 Kabels en leidingen**

In het plangebied en in de directe omgeving van het plangebied liggen geen kabels of leidingen die planologisch relevant zijn. Er zijn uit dit oogpunt derhalve geen belemmeringen voor de realisering van de mantelzorgwoning.

# **5. TOELICHTING OP DE VERBEELDING EN DE REGELS**

# **5.1 Planstukken**

Het bestemmingsplan bestaat uit *de toelichting*, de *regels* en *de verbeelding*. De in het kader van dit bestemmingsplan uitgevoerde nadere onderzoeken maken als onderbouwing onderdeel uit van dit bestemmingsplan.

De *toelichting* heeft géén bindende werking; de toelichting maakt juridisch ook geen onderdeel uit van het bestemmingsplan, maar heeft wel een belangrijke functie bij de weergave en onderbouwing van het plan en ook bij de uitleg van bepaalde bestemmingen en regels.

De *regels* bevatten het juridisch instrumentarium voor het regelen van het gebruik van de gronden, bepalingen omtrent de toegelaten bebouwing, regelingen betreffende het gebruik van aanwezige en/of op te richten bouwwerken. De regels zijn onderverdeeld in vier hoofdstukken. Per hoofdstuk zullen de diverse bepalingen artikelsgewijs worden besproken.

De *verbeelding* heeft een ondersteunende rol voor toepassing van de regels alsmede de functie van visualisering van de bestemmingen. Op de verbeelding worden de bestemmingen weergegeven, met daarbij de harde randvoorwaarden. De verbeelding vormt samen met de regels het voor de burgers bindende deel van het bestemmingsplan.

Dit bestemmingsplan is opgesteld conform de SVBP 2012 alsmede de Wet ruimtelijke ordening (Wro), het Besluit op de ruimtelijke ordening (Bro) en de Wet algemene bepalingen omgevingsrecht (Wabo) en Besluit omgevingsrecht (Bor). Daarnaast is qua systematiek aangesloten bij het bestemmingsplan "Westerhoven en De Kempervennen 2012".

# **5.2 Toelichting op de analoge verbeelding**

De bestemmingen 'Wonen' en 'Tuin' zijn weergegeven, alsmede de dubbelbestemmingen 'Waarde – Archeologie 3' en 'Waarde – Archeologie 4.1' en enkele aanduidingen.

## **5.3 Toelichting op de regels**

Hieronder worden de gebruikte bestemmingen nader toegelicht. Er wordt tevens een toelichting gegeven op welke wijze de regels zijn ingedeeld en de inhoud van de regels wordt verkort weergegeven.

#### **Hoofdstuk 1 inleidende regels**

Dit hoofdstuk bevat twee artikelen. In artikel 1 is een aantal noodzakelijke begripsbepalingen opgenomen welke worden gebruikt in de regels. In artikel 2 wordt uiteengezet op welke wijze gemeten dient te worden.

#### **Hoofdstuk 2 bestemmingsregels**

Dit hoofdstuk bestaat uit een beschrijving van de bestemmingen in het bestemmingsplan.

#### *Tuin*

Binnen de bestemming tuin zijn tuinen, water en waterhuishoudkundige voorzieningen toegestaan. Daarnaast mogen erkers, portalen en luifels worden gebouwd bij de woning.

#### *Wonen*

In dit artikel worden de bestemmingsomschrijving, bouwregels, specifieke gebruiksregels en afwijkingsregels weergegeven. Binnen deze bestemming is een vrijstaande woning toegestaan binnen het bouwvlak (de bestaande woning Aarperstraat 32). Verder is ter plaatse van de aanduiding 'specifieke vorm van wonen – mantelzorg' een mantelzorgwoning toegestaan met een bouw- en goothoogte van 9 respectievelijk 4 meter. Een nieuwe reguliere woning is niet toegestaan. Voorts zijn op het perceel bijbehorende bouwwerken en bouwwerken, geen gebouwen zijnde toegestaan.

#### *Waarde – Archeologie 3 en Waarde – Archeologie 4.1*

Binnen deze dubbelbestemmingen zijn de archeologische waarden binnen het plangebied beschermd. Er geldt een bouwverbod en een vereiste voor een aanlegvergunning voor het uitvoeren van werken, geen bouwwerken zijnde en voor werkzaamheden, totdat is aangetoond dat geen archeologische waarden worden aangetast.

#### **Hoofdstuk 3 en 4 algemene, slot- en overgangsregels**

Deze hoofdstukken bevatten de bepalingen die op het hele plangebied betrekking hebben en het bevoegd gezag de mogelijkheid bieden flexibiliteit in het plangebied te betrachten. Tevens is in de algemene aanduidingsregels opgenomen dat de begrenzing van de EHS en het bestaand stedelijk gebied in de Verordening ruimte worden aangepast. Hiertoe zijn conform de systematiek van de verordening de aanduidingen 'overige zone – in Verordening ruimte te verwijderen EHS' en 'overige zone – in Verordening ruimte toe te voegen bestaand stedelijk gebied' opgenomen.

Tenslotte is ook het verplichte overgangsrecht voor bouwen en gebruik opgenomen.

# **6. ECONOMISCHE UITVOERBAARHEID**

De gemeente is op grond van artikel 6.12 Wet ruimtelijke ordening (Wro) verplicht tot het tegelijkertijd met het besluit voor de vaststelling van het bestemmingsplan een exploitatieplan vast te stellen, tenzij het verhalen van de kosten van de grondexploitatie en planschadekosten over de in het plan of besluit begrepen gronden anderszins verzekerd is.

Tussen de gemeente en de initiatiefnemer is een anterieure overeenkomst gesloten. Door het sluiten van een anterieure overeenkomst tussen de gemeente en de initiatiefnemer over de grondexploitatie is het kostenverhaal anderszins verzekerd en is de economische uitvoerbaarheid van het bestemmingsplan voor de gemeente voldoende verzekerd.

# **7. OVERLEG, INSPRAAK EN PROCEDURE**

De procedures voor vaststelling van een bestemmingsplan zijn door de wetgever geregeld. Aangegeven is dat tussen gemeente en verschillende instanties waar nodig overleg over het plan moet worden gevoerd alvorens een ontwerpplan ter visie gelegd kan worden. Daarnaast is er de gelegenheid om in het voortraject belanghebbenden te laten inspreken conform de gemeentelijke verordening. Pas daarna wordt de wettelijke procedure met betrekking tot vaststelling van het bestemmingsplan opgestart (artikel 3.8 Wro).

# **7.1 Inspraak**

De Wro bevat geen procedurevoorschriften met betrekking tot de inspraak, en dit is in de Wro zelf niet verplicht gesteld. Dat neemt niet weg dat het de gemeente vrij staat toch inspraak te verlenen bijvoorbeeld op grond van de gemeentelijke inspraakverordening. In relatie daarmee bepaalt artikel 150 van de Gemeentewet onder meer dat in een gemeentelijke inspraakverordening moet worden geregeld op welke wijze bovenbedoelde personen en rechtspersonen hun mening kenbaar kunnen maken.

# **7.2 Overleg**

Het Besluit ruimtelijke ordening (artikel 3.1.1) geeft aan dat burgemeester en wethouders bij de voorbereiding van een bestemmingsplan overleg voeren met de besturen van betrokken gemeenten en waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn. De instanties die in kennis gesteld moeten worden van dit bestemmingsplan zijn geïnformeerd. Deze hebben aangegeven te kunnen instemmen met het bestemmingsplan.

# **7.3 Vaststellingsprocedure**

De vaststellingsprocedure van het bestemmingsplan vindt plaats volgens de artikelen 3.7 t/m 3.9 van de Wet ruimtelijke ordening. Het ontwerpbestemmingsplan is in dit kader ter visie gelegd gedurende een periode van zes weken met ingang van 20 oktober 2016. Gedurende deze periode kon een ieder zijn zienswijzen kenbaar maken tegen het plan. Er zijn geen zienswijzen ingediend.

Het plan is vervolgens ongewijzigd vastgesteld door de gemeenteraad van Bergeijk bij besluit van 26 januari 2016.

# **7.4 Beroep**

Na vaststelling wordt het bestemmingsplan, met ingang van 9 februari 2017, voor de tweede maal zes weken ter visie gelegd. Gedurende deze periode kunnen belanghebbenden tegen het vaststellingsbesluit beroep instellen bij de Afdeling Bestuursrechtspraak van de Raad van State. Indien geen beroep wordt ingesteld, is het plan na deze beroepstermijn onherroepelijk en treedt het plan in werking.

BRO heeft vestigingen in Boxtel | Amsterdam | Tegelen | Oldenzaal www.bro.nl