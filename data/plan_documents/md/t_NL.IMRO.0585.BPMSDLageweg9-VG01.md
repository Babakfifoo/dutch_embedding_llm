# **Toelichting Bestemmingsplan Lageweg 9 te Maasdam Gemeente Binnenmaas**

**NL.IMRO. 0585.BPMSDLAGEWEG9-VG01 9 FEBRUARI 2017**

|    | INHOUDSOPGAVE                                | PAG.     |
|----|----------------------------------------------|----------|
| 1. | Inleiding                                    | 3        |
|    | 1.1 Situering                                | 3        |
|    | 1.2 Aanleiding en doelstelling               | 3        |
|    | 1.3 Het bestemmingsplan                      | 7        |
|    | 1.4 Leeswijzer                               | 8        |
| 2. | Beschrijving plangebied en bouwplan          | 9        |
|    | 2.1 Inleiding                                | 9        |
|    | 2.2 Omgeving plangebied                      | 9        |
|    | 2.3 Huidige situatie                         | 9        |
|    | 2.4 Doel bestemmingsplan                     | 10       |
| 3. | Beleidskader                                 | 11       |
|    | 3.1 Inleiding                                | 11       |
|    | 3.2 Rijksbeleid                              | 11       |
|    | 3.3 Provinciaal beleid                       | 12       |
|    | 3.4 Regionaal beleid                         | 16       |
|    | 3.5 Gemeentelijk beleid                      | 16       |
| 4. | Omgevingsaspecten                            | 19       |
|    | 4.1 Inleiding                                | 19       |
|    | 4.2 Verkeer                                  | 19       |
|    | 4.3 Flora en fauna                           | 19       |
|    | 4.4 Archeologische waarden                   | 20       |
|    | 4.5 Waterhuishouding                         | 21       |
|    | 4.6 Milieuzonering                           | 23       |
|    | 4.7 Geluid                                   | 24       |
|    | 4.8 Bodem                                    | 26       |
|    | 4.9 Geur                                     | 27       |
|    | 4.10 Luchtkwaliteit                          | 27       |
|    | 4.11 Externe veiligheid                      | 28       |
|    | 4.12 Kabels en leidingen                     | 29       |
| 5. | Juridische toelichting                       | 30       |
|    | 5.1 Juridische planopzet                     | 30       |
|    | 5.2 Bestemmingswijzer                        | 30       |
|    | 5.3 Plantoetsing en handhaving               | 30       |
| 6. | Uitvoering                                   | 31       |
|    | 6.1 Economische uitvoerbaarheid              | 31       |
|    | 6.2 Planschade                               | 31       |
| 7. | Overleg<br>ex artikel 3.1.1. Bro/zienswijzen | 32       |
|    | 7.1 Vooroverleg<br>7.2 Zienswijzen           | 32<br>32 |
|    |                                              |          |

Bijlagen:

**-Verkennend bodemonderzoek Lageweg 9 te Maasdam**

(Inventerra Comon Services B.V., 13 september 2016, rapportnr. 16-2153-R01JV)

#### **-Archeologisch bureauonderzoek en inventariserend veldonderzoek dmv grondboringen** (Transect, 16 juni 2016, 16050024)

#### **-Quick scan Flora en Fauna Lageweg 9 te Maasdam**

(Elzerman Ecologisch Advies, 5 juli 2016, projectnr. 16050024)

# **1. Inleiding**

# **1.1 Situering.**

Het plangebied ligt aan de Lageweg 9 te Maasdam, gemeente Binnenmaas. Op het perceel Lageweg 9 zijn een woning en een schuur aanwezig. De tuin is bosrijk.

De locatie ligt aan de rand van de woonkern Maasdam. Ten noordoosten is aan de overzijde van de Lageweg een zuivelfabriek aanwezig. Het perceel grenst ten zuidwesten aan de Binnenbedijkte Maas (Binnenmaas).

**Figuur 1 plangebied met bebouwing en tuin**

# **1.2 Aanleiding en doelstelling**

De bewoners van de woning Lageweg 9 ondervinden in de woonsituatie veel overlast van met name het geluid van de zuivelfabriek, de woning ligt ook binnen de geluidszone van bedrijfslawaai van de fabriek. ten zuiden van de zuivelfabriek aan de Lageweg.

Het plan is opgevat om de huidige bebouwing af te breken en elders op het perceel, buiten de geluidszone van de zuivelfabriek een nieuwe woning met bijbehorend bouwwerk te realiseren.

Hierna zijn foto's opgenomen van het perceel met bebouwing en de tegenovergelegen zuivelfabriek.

**Figuur 2 foto woning Lageweg 9**

**Figuur 3: foto schuur**

**Figuur 4: foto tuin achter woning Lageweg 9**

**Figuur 5: zicht vanaf perceel Lageweg 9 op zuivelfabriek**

**Figuur 6: ligging woning ten opzichte van zuivelfabriek**

**Figuur 7: geluidcontour zuivelfabriek**

Het perceel waarop de woning staat is kadastraal bekend gemeente Maasdam, sectie D nr. 188, de schuur staat op het perceel sectie D nr. 189. De gezamenlijke oppervlakte van de percelen bedraagt 1.87.40 ha.

**Figuur 8 kadastrale tekening Lageweg 9**

Bij brief van 9 april 2015, kenmerk Z13/201737 hebben burgemeester en wethouders van de gemeente Binnenmaas bericht dat zij in principe instemmen met de verplaatsing van het bouwvlak van de woning naar een locatie op het perceel nabij de Binnenmaas en buiten de geluidszone van de zuivelfabriek. Bij brief van 15 maart 2016, kenmerk Z15/24828 is aanvullend door b. en w. bericht dat zij ook intemmen met een clustering van de woning met bijbehorende bebouwing binnen het nieuwe bouwvlak, dit in de plaats van alle bestaande bebouwing op het perceel. Het verzoek om de bebouwing te clusteren is gedaan aan de hand van een studie die is uitgevoerd door architectenbureau Bogaerds d.d. 24 februari 2014.

Het geldend bestemmingsplan 'Maasdam' geeft aan het perceel de bestemming 'Woning'. Hierna is aangegeven wat de gewenste situering van het nieuwe bouwvlak is.

**Figuur 9: situering nieuw bouwvlak**

#### **1.3 Het bestemmingsplan**

Het voorliggende bestemmingsplan maakt de nieuwbouw van een woning met bijbehorend bouwwerk(en) aan de Lageweg 9 mogelijk.

Dit bestemmingsplan is gebaseerd op de Standaard Vergelijkbare Bestemmingsplannen 2012 (SVBP 2012).

Het bestemmingsplan bestaat uit de volgende stukken:

- Verbeelding (plankaart)
- Regels.

Het bestemmingsplan gaat vergezeld van deze toelichting.

### **1.4 Leeswijzer**

Deze toelichting omvat een omschrijving op hoofdlijnen van het plangebied en het plan (hoofdstuk 2). Het relevante beleid voor het plangebied (hoofdstuk 3) en een omschrijving van de verschillende omgevingsaspecten (hoofdstuk 4). In hoofdstuk 5 wordt een juridische toelichting gegeven. Hoofdstuk 6 omvat de aspecten planschade en economische uitvoerbaarheid. Tot slot wordt in hoofdstuk 7 het overleg ex artikel 3.1.1 Besluit ruimtelijke ordening beschreven, alsmede de uitkomst van de inspraak- en zienswijzenprocedure.

# **2. Beschrijving plangebied en gebruiksplan.**

#### **2.1 Inleiding**

In dit hoofdstuk wordt het plangebied en het aangepaste plan beschreven.

#### **2.2 Omgeving plangebied**

Het perceel Lageweg 9 ligt aan de rand van de bebouwde kern van Maasdam. Tegenover de Lageweg is de zuivelfabriek van FrieslandCampina aanwezig.

#### **2.3 Huidige situatie**

Op dit moment is aan de Lageweg 9 te Maasdam een woning aanwezig met een grote schuur. De grote achtertuin is bosrijk en bevat ook gras en water.

**Figuur 10: huidige bebouwing** 

**Figuur 11: Zicht op het perceel vanaf de Polderdijk (overzijde Binnenmaas)** 

#### **2.4 Doel bestemmingsplan**

Het bestemmingsplan Lageweg 9 te Maasdam geeft aan de gronden in het plangebied de bestemming 'Wonen'. De fricties die er zijn tussen het wonen nabij een grote zuivelfabriek, maakt mede vanwege de aanwezigheid van een aanzienlijke geluidbelasting dat er behoefte bestaat om verder van de fabriek af te wonen. Gezien de grootte van het perceel bestaat de mogelijkheid om de bebouwing in planologische zin te verslepen naar een situering buiten de geluidszone van de zuivelfabriek.

**Figuur 12: nieuw bouwvlak**

**Figuur 13: nieuwe bebouwing (schetsmatig, nog geen architectonische keuze)**

In tegenstelling tot de op de hiervoor afgebeelde tekening aangegeven goothoogte van 7 meter is in het bestemmingsplan opgenomen dat de woning een goothoogte mag krijgen van maximaal 6 meter.

# **3. Beleidskader**

# **3.1 Inleiding**

In dit hoofdstuk worden de hoofdlijnen beschreven van het relevante beleid van het rijk, provincie en gemeente.

# **3.2 Rijksbeleid**

# **Structuurvisie Infrastructuur en Ruimte (2012)**

De SVIR vervangt de Nota Ruimte uit 2006. In de SVIR kiest het Rijk drie doelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijk-economische structuur van Nederland;
- Het verbeteren en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

In de SVIR wordt ten aanzien van het onderwerp 'Verstedelijkings- en landschapsbeleid' aangegeven, dat het Rijk dit overlaat aan de provincies en gemeenten. Dit bestemmingsplan heeft tot doel om de bestaande woonbestemming van het perceel Lageweg 9 te handhaven. De enige wijziging is de situering van het bouwvlak. Het plan is niet in strijd met de uitgangspunten van de SVIR.

# **Ladder voor duurzame verstedelijking (SER-ladder)**

Op 1 oktober 2012 is het Besluit ruimtelijke ordening (Bro) gewijzigd, en is 'de ladder voor duurzame verstedelijking' daaraan toegevoegd. De ladder voor duurzame verstedelijking is in de Structuurvisie Infrastructuur en Ruimte (SVIR) ge√Øntroduceerd. Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Het Rijk wil met de introductie van de ladder vraaggerichte programmering bevorderen. De ladder beoogt een zorgvuldige afweging en transparante besluitvorming bij alle ruimtelijke en infrastructurele besluiten.

Artikel 3.1.6, lid 2 van het Bro bepaalt ten aanzien van de werking van de ladder dat de ladder toegepast moet worden bij bestemmingsplannen, die een nieuwe stedelijke ontwikkeling mogelijk maken. Het plan tot het aanpassen van de situering van het bouwvlak op het perceel Lageweg 9 betreft geen nieuwe (stedelijke) ontwikkeling. Er is sprake van de aanwezigheid van √©√©n woning met bijgebouw, dat verandert niet, ook niet door de vernieuwing van de bebouwing.

Om die reden is er geen noodzaak om de behoefte aan deze ontwikkeling te toetsen aan de hand van de ladder der duurzame verstedelijking.

#### **3.3 Provinciaal beleid**

#### **Visie Ruimte en Mobiliteit en Verordening Ruimte 2014**

Het provinciale ruimtelijke beleid is door Provinciale Staten van Zuid-Holland vastgelegd in de Visie Ruimte en Mobiliteit en de Verordening Ruimte 2014. Uitgangspunt hierin zijn vier zogenaamde rode draden:

- 1. Het beter benutten en opwaarderen van bestaande netwerken en bebouwde gebieden;
- 2. Het vergroten van de agglomeratiekracht;
- 3. Het verbeteren van de ruimtelijke kwaliteit;
- 4. Het bevorderen van de transitie naar een water- en energie-effici√´nte samenleving.

De provincie geeft richting en ruimte aan een optimale wisselwerking tussen ruimtelijke ontwikkelingen en gebiedskwaliteit. Stedelijke ontwikkelingen moeten binnen bestaand stads- en dorpsgebied (BSD) plaatsvinden.

In de Verordening Ruimte 2014 zijn mogelijkheden opgenomen voor wijziging van het gebruik van bestaande bebouwing. In artikel 2.3.2 is bepaald, dat een bestemmingsplan voor gronden buiten BSD onder voorwaarden een ander gebruik mogelijk kan maken van bestaande bebouwing, waaronder agrarische bedrijfsbebouwing.

Er is in de onderhavige situatie geen sprake is van nieuwbouw van bestaande woonbebouwing in het gebied buiten BSD.

**Figuur 14: kaart bestaand stads- en dorpsgebied provincie Zuid-Holland**

Om te kunnen bepalen of een ruimtelijke ontwikkeling passend is, is vooral de ruimtelijke impact van belang. Daarbij hanteert de provincie met het oog op de wisselwerking tussen gebiedskwaliteiten en ontwikkelingen twee uitgangspunten:

- een ontwikkeling die past bij de schaal en aard van het landschap heeft in beginsel weinig ruimtelijke impact op gebiedskwaliteiten en vraagt daarom weinig tot geen provinciale betrokkenheid;
- hoe hoger en kwetsbaarder de kwaliteit van een gebied is, des te groter is in beginsel de ruimtelijke impact van nieuwe ontwikkelingen en des te eerder raken ze provinciale doelen of belangen.

Hierbij wordt onderscheid gemaakt in drie soorten ontwikkelingen (artikel 2.2.1 en toelichting Verordening Ruimte 2014):

#### *Inpassing.*

Dit betreft een gebiedseigen ontwikkeling, passend bij de schaal en aard van het landschap. Een voorbeeld hiervan is de uitbreiding van een agrarisch bedrijf in het buitengebied of een nieuwe woning in een lint. Bij inpassing veranderen bestaande structuren en kwaliteiten niet tot nauwelijks. De rol van de provincie is hier in principe beperkt, behalve in gebieden met bijzondere kwaliteit.

#### *Aanpassing.*

Dit betreft een ontwikkeling van relatief beperkte omvang die niet past bij de aard van het landschap, of een gebiedseigen ontwikkeling die niet past bij de schaal van het landschap. Voorbeelden zijn een beperkt aantal nieuwe woningen in het buitengebied, een nieuw landgoed en de verbreding van een provinciale weg.

De rol van de provincie zal zich, afhankelijk van het type gebied en het type ontwikkeling, vooral richten op het toewerken naar een kwalitatief optimaal resultaat, zo nodig inclusief een maatschappelijke tegenprestatie. In gebieden met bijzondere kwaliteit is aanpassing in principe uitgesloten.

#### *Transformatie.*

Bij transformatie gaat het om een verandering van een gebied van dusdanige aard en omvang dat er een nieuw landschap ontstaat. Dit is bijvoorbeeld het geval bij uitleglocaties voor woningbouw en bedrijventerrein of de aanleg van grootschalige recreatiegebieden. Bij transformatieopgaven is bijna altijd een provinciaal doel of belang in het geding en zal de betrokkenheid van de provincie zich richten op een actieve behartiging van provinciale doelen, een kwalitatief optimaal resultaat inclusief een maatschappelijke tegenprestatie. In gebieden met bijzondere kwaliteit of een specifieke waarde is transformatie in principe uitgesloten.

Het plan zoals hier aan de orde betreft het verplaatsen van het bouwvlak binnen de bestaande woonbestemming, waarbij de bestaande bebouwing wordt afgebroken en nieuwe bebouwing met een gelijke of beperktere inhoud dan de bestaande wordt opgericht. Om die reden kan worden gesteld, dat het hier voorliggende plan valt in categorie 1 (inpassing).

Het plan maakt vernieuwing van de bestaande bebouwing mogelijk, uitbreiding is niet toegestaan. Het perceel is al volledig landschappelijk ingepast met hoogopgaande beplanting en bomen. Alleen ter plaatse van het nieuwe bouwvlak wordt groen verwijderd, de rest van het perceel blijft haar groene uitstraling houden.

In paragraf wordt nog nader ingegaan op de landschappelijke inpassing en de na te streven beeldkwaliteit.

#### *Gebiedsprofiel Hoeksche Waard*

Gedeputeerde Staten van Zuid-Holland hebben op 24 mei 2013 het Gebiedsprofiel Hoeksche Waard vastgesteld. Het Gebiedsprofiel Hoeksche Waard is √©√©n van de 16 gebiedsprofielen die voor Zuid-Holland zijn gemaakt.

Met de introductie van deze profielen wil de provincie ruimtelijke kwaliteit als belangrijke voorwaarde stellen voor nieuwe gebiedsontwikkelingen. Het gebiedsprofiel verbeeldt en beschrijft de ruimtelijke kwaliteiten en ambities voor het landelijke gebied. Hierdoor wordt duidelijk waar rekening mee moet worden gehouden bij nieuwe ruimtelijke ingrepen.

De Hoeksche Waard is een uniek agrarisch polderlandschap en als representant van de bedijkingsgeschiedenis van Nederland ook op internationale schaal bijzonder. De schoonheid van het landschap zit in de eenvoud: een weids en open landschap waarin dorpen, dijken, polders en kreken de ingredi√´nten van een leesbaar landschap zijn. De landschappelijke identiteit van de Hoeksche Waard wordt sterk bepaald door de ligging in het deltagebied. Een eiland tussen de grote wateren, waar het land is gewonnen op het water. De vruchtbare kleigronden hebben van de Hoeksche Waard een sterk landbouwgebied gemaakt. Door de rust en de ruimte is het een aantrekkelijk gebied voor recreatie, toerisme en wonen in de nabijheid van de stad.

#### *Kwaliteiten*

In samenwerking met SOHW, Waterschap Hollandse Delta en maatschappelijke organisaties, heeft de provincie Zuid-Holland de kwaliteiten in de Hoeksche Waard bepaald. De ambities in het gebiedsprofiel richten zich op:

- de herkenbaarheid van de structuur van dijken en kreken
- de openheid van de polders
- de ontwikkeling van hoogwaardige dorpsranden
- een zonering van het landschap
- het versterken van de verbindingen tussen dorp en landschap
- de verdere ontwikkeling van buitendijkse natuur

Nieuwe ontwikkelingen dienen met deze kwaliteiten rekening te houden. Voor gemeenten vormt het gebiedsprofiel een handreiking bij de verplicht op te stellen beeldkwaliteitsparagraaf bij nieuwe bestemmingsplannen voor het buitengebied en stadsen dorpsranden.

Uit het gebiedsprofiel Hoeksche Waard blijkt dat voor het perceel Lageweg 9 met name als kenmerk het 'herkenbaar open zeepolderkleilandsdchap' van belang is.

Hierna worden de ruimtelijke kenmerken genoemd die hierbij horen. Daarna wordt het bouw- en inrichtingsplan getoetst aan deze kenmerken.

#### **Herkenbaar open zeekleipolderlandschap**

Het perceel Lageweg 9 vormt onderdeel van de noordelijke en oostelijke aanwaspolder.

### **Karakteristiek**

Tegen de buitendijk van de oude opwaspolders aan ontstonden door aanslibbing van zand en klei aanwassen. Deze werden, als ze ver genoeg waren opgeslibd, ingedijkt waardoor de oudste eilanden aan elkaar groeiden. Eerst werden de luwere delen aan de noordzijde van de Hoeksche Waard ingepolderd. Deze aanwaspolders zijn vaak zeer groot en hebben een onregelmatige vorm. Ze zijn voornamelijk als akkerland in gebruik. De verkaveling varieert van een blok- tot strokenverkaveling en richt zich naar het patroon van kreken en geulen. De dorpen liggen veelal aan de dijk bij de monding van een kreek. Overige bebouwing concentreert zich op en langs de dijken, met op een aantal plaatsen aaneengesloten, langgerekte dijkdorpen. Karakteristiek voor een groot aantal polders is het regelmatige wegenpatroon. Langs de wegen liggen verspreide, beplante erven. In de polders aan de noordrand van het eiland hebben de grootste stedelijke ontwikkelingen plaatsgevonden. De openheid van de polders komt hier onder druk te staan en het beeld wordt gedomineerd door bebouwing, infrastructuur, glastuinbouw e.d.

#### **Ambities**

In de meer verstedelijkte polders aan de noordrand, waar de openheid onder druk staat, wordt ingezet op integrale gebiedsontwikkeling, waarbij stedelijke ontwikkelingen worden gecombineerd met investeringen in het landschap. Er wordt hierbij gestreefd naar behoud van de nog resterende openheid van de polders, door stedelijke ontwikkelingen waar mogelijk te concentreren en lange zichtlijnen te behouden;

In het minder verstedelijkte deel van de polders wordt ingezet op behoud en waar mogelijk versterking van de openheid. Voorkom versnippering van de ruimte door bebouwing en beplanting waar mogelijk te koppelen aan de dijklinten en de erven of in te zetten voor de afronding van de compacte dorpskernen. Hier is ruimte voor ontwikkeling van de landbouw (schaal-vergroting en/of specialisatie) als belangrijke drager van het open polderlandschap.

# **Toets plan Lageweg 9 aan Gebiedsprofiel**

Het bouw- en inrichtingsplan voor de Lageweg 9 voorziet in het wijzigen van de situering van de woning met bijbehorende bouwwerken op het perceel. De bebouwing die is geconcentreerd op de bouwkavel langs de Lageweg wordt vernieuwd, maar wordt op het achterste deel van het perceel nabij de Binnenmaas herbouwd. Daarbij wordt het karakter van het herkenbaar open zeekleipolderlandschap niet aangetast. De bebouwing op het huidige perceel wordt vernieuwd, de omgeving verandert niet, de ruimte voor de landbouw als drager van het open polderlandschap wordt niet aangetast.

Het bouw- en inrichtingsplan past in het Gebiedsprofiel Hoeksche Waard.

#### *Conclusie*

De conclusie is dan ook dat het provinciale beleid de voorgestane ontwikkeling niet in de weg staat.

# **3.4 Regionaal beleid**

#### **Structuurvisie Hoeksche Waard**

Dit betreft het op initiatief van de Commissie Hoeksche Waard opgestelde Ruimtelijk Plan voor de Hoeksche Waard. De Commissie Hoeksche Waard heeft het Ruimtelijk Plan op 12 mei 2009 goedgekeurd. Vervolgens hebben de gemeenteraden van Strijen, Oud-Beijerland, Korendijk, Cromstrijen en Binnenmaas het Ruimtelijk Plan vastgesteld, respectievelijk op 30 juni en 6, 7 en 9 juli 2009. Het plangebied is in het Ruimtelijk Plan met groene kleur weergegeven maar zonder verdere aanduiding. De wijziging van de bestemming op het perceel Lageweg 9 komt niet in strijd met het Ruimtelijk Plan. De bebouwing op het perceel wordt vernieuwd en er wordt niet gebouwd in het open agrarisch landschap. De verplaatsing van het bouwvlak tast het karakter van het gebied niet aan.

**Figuur 15 deel plankaart Ruimtelijk Plan voor de Hoeksche Waard**

# **3.5 Gemeentelijk beleid**

# *3.5.1 Structuurvisie Binnenmaas 2020 'Binnenmaas geeft je de ruimte'*

Op 7 maart 2013 heeft de gemeenteraad de Structuurvisie Binnenmaas vastgesteld. In de structuurvisie wordt de gewenste ruimtelijke ontwikkeling tot 2020 beschreven. Bij het opstellen van de structuurvisie is aangesloten bij documenten zoals de Structuurvisie Hoeksche Waard en het visiedocument 'Binnenmaas Vitaal'. Het karakter van de gemeente Binnenmaas kan niet los worden gezien van het karakter van de Hoeksche Waard en wordt hier mede door bepaald.

Voor 2020 is de volgende visie opgesteld: 'Binnenmaas geeft je ruimte' ruimte om te wonen, ruimte om samen te leven, ruimte om te ondernemen en ruimte om te recre√´ren. De gemeente heeft deze visie uitgewerkt in acht inhoudelijke thema's:

- Zes vitale dorpen met elk hun eigen dynamiek
- Nationaal landschap: open polders, kreken en dijken
- Wonen voor iedereen in een aantrekkelijke omgeving
- Binnenmaas op de kaart!
- Ruimte voor bedrijvigheid: kwalitatief √©n functioneel
- Erfgoed voor de toekomst
- Natuurlijk en bewust duurzaam
- Bereikbaar en verbonden

#### *Nationaal landschap*

Voor het 'nationaal landschap' geldt dat het open polderlandschap van de gemeente Binnenmaas hoofdzakelijk een agrarisch landschap is en blijft. Om het open polderlandschap te behouden wordt solitaire bebouwing in het buitengebied niet toegestaan. Bestaande bebouwing in het buitengebied kan worden gehandhaafd. Ook al wordt vernieuwing van de bebouwing mogelijk gemaakt, die vernieuwing tast het aanwezige landschap niet aan. Er is geen sprake van solitaire bebouwing in het buitengebied.

Het voorliggende plan is niet in strijd met de uitgangspunten van de Structuurvisie.

#### *3.5.2 bestemmingsplan Maasdam*

Het perceel Lageweg 9 is opgenomen in het bestemmingsplan Maasdam. De gemeenteraad van Binnenmaas heeft het bestemmingsplan op 24 mei 2012 vastgesteld.

**Figuur 16: deel verbeelding bestemmingsplan Maasdam**

Uit de verbeelding blijkt dat de gronden de bestemming ¬¥Wonen¬¥, 'Tuin'en 'Groen' hebben gekregen. Daarnaast is op het grootste (midden en zuidelijk) deel van het perceel de dubbelbestemming ¬¥Waarde ‚Äì Archeologie 2 en op het noordoostelijke deel de dubbelbestemming 'Waarde ‚Äì Archeologie 3' van toepassing. Op een smalle strook grenzend aan de Binnenmaas geldt geen archeologische dubbelbestemming.

Tevens heeft het noordoostelijke deel van het perceel de gebiedsaanduiding 'geluidszone ‚Äì industrie' en op het zuidwestelijke deel ligt de gebiedsaanduiding 'vrijwaringszone molenbiotoop'. Ten slotte ligt op een strook langs de Binnenmaas de dubbelbestemming 'Waerstaat ‚Äì Waterkering'.

#### *3.5.3 toets aanvaardbaarheid bouwplan*

In hoofdstuk 4 komen de diverse omgevingsaspecten aan de orde, waarbij wordt ingegaan op de vraag of de situatie ter plaatse uit planologisch oogpunt aanvaardbaar is.

# **4. Omgevingsaspecten.**

## **4.1 Inleiding**

In dit hoofdstuk zullen de verschillende omgevingsaspecten nader worden beschreven en toegelicht.

#### **4.2 Verkeer/parkeren**

#### *Ontsluiting*

De woning wordt ontsloten via de bestaande uitrit op de Lageweg. Het aantal vervoersbewegingen wijzigt niet. Uit de richtlijnen van de CROW blijkt dat er wordt aangenomen dat er per woning sprake is van 6 vervoersbewegingen per etmaal. De Lageweg is voldoende gedimensioneerd om die bewegingen te verwerken.

#### *Parkeren*

Volgens de door de gemeente Binnenmaas gehanteerde norm uit de CROW-publicatie 317 moet er bij vrijstaande woningen in het buitengebied in niet stedelijk gebied worden uitgegaan van 2 tot 2,8 parkeerplaatsen per woning. De gemeente hanteert een opslagpercentage van 10 % waardoor er minimaal 3,08 parkeerplaatsen bij de woning moeten worden aangelegd. Bij de woning is voldoende ruimte om minimaal 4 auto's te parkeren op eigen terrein. Dit is voldoende gezien de door de gemeente gehanteerde norm.

#### **4.3. Flora en fauna**

In het kader van de verscherpte natuurwetgeving (Flora en faunawet) dient, voordat ergens ruimtelijke ingrepen plaatsvinden te worden onderzocht of er belangrijke natuurwaarden voorkomen op een te bebouwen locatie.

Er is thans sprake van een perceel dat deels verhard is met bebouwing en terreinverharding. Uit eigen visuele inspectie blijkt dat er geen beschermde natuurlijke waarden aanwezig zijn. De nieuwe woning en schuur komt op een plaats die nu ingericht is als plantsoen.

Daarnaast zijn bestaande gegevens met betrekking tot de flora en fauna geraadpleegd bij het 'Natuurloket'. Uit de gegevens van het natuurloket blijkt dat het perceel niet is aangewezen overeenkomstig de habitatrichtlijn, Vogelrichtlijn of Natuurbeschermingswet. Het perceel ligt ook buiten het invloedsgebied van een Natura2000 gebied.

Er is een quick scan Flora en Fauna uitgevoerd (Elzerman Ecologisch Advies, 5 juli 2016, projectnr. 16050024). De rapportage van de quick scan is als bijlage bij deze toelichting gevoegd.

In de quick scan is gerapporteerd, dat er geen nesten van jaarrond beschermde soorten zijn aangetroffen. Het perceel vormt mogelijk een onderdeel van een territorium van een Buizerd, maar binnen het plangebied werd niet gebroed. Binnen het plangebied broeden wel diverse soorten die tijdens de broedtijd beschermd zijn. Verblijfplaatsen van strikt beschermde zoogdieren konden worden uitgesloten wegens ontbreken van geschikte plekken. Vleermuizen zullen het terrein hoogst waarschijnlijk wel gebruiken om te foerageren. Bij de werkzaamheden moet de verstoring tot een minimum beperkt worden. Verder zijn geen beschermde planten aangetroffen. De overige soorten konden worden uitgesloten op basis van het biotoop en/of de landelijke verspreiding.

Er is geconcludeerd, dat er voor de uitvoering van de werkzaamheden geen ontheffing op de Flora- en faunawet noodzakelijk is. De Algemene Zorgplicht (Art. 2) is wel van toepassing. De Zorgplicht houdt in dat schadelijke effecten aan planten en dieren door menselijk handelen tot een minimum beperkt worden. Deze wettelijke verplichting geldt voor alle flora en fauna in Nederland ongeacht de beschermde status. Alle broedende vogels en hun nesten zijn beschermd ex. art. 10 en 11 van de Flora- en faunawet. Om aan deze verplichtingen invulling te geven wordt aangeraden om enkele in de rapportage van het onderzoek genoemde maatregelen te treffen.

#### *Conclusie*

Om die reden worden ook bestaande natuurwaarden niet negatief beinvloed door deze planologische herziening.

#### **4.4 Archeologische waarden en cultuurhistorie.**

#### *Archeologie*

De bescherming van het archeologische erfgoed in de bodem en de inbedding ervan in de ruimtelijke ordening is het onderwerp van het Europese Verdrag van Valetta (Malta, 1992). Nederland heeft dit Verdrag ondertekend en goedgekeurd.

Sinds 1 september 2007 is de Wet Archeologische Monumentenzorg als onderdeel van de Monumentenwet van kracht. De bescherming van het archeologische erfgoed is een taak van de gemeente geworden. Er dient binnen bestemmingsplannen en bij ruimtelijke onderbouwingen als de onderhavige, aandacht te worden besteed aan archeologische aspecten.

Uit het bestemmingsplan blijkt dat er in het midden en zuidelijke deel van het plangebied een middelhoge kans bestaat op de aanwezigheid van archeologische sporen. Bij ingrepen die een oppervlakte beslaan van meer dan 100 m2 en dieper zijn dan 0,5 m moet eerst archeologisch vooronderzoek worden verricht.

De nieuwe woning en daarbij achter te bouwen schuur worden op het perceelsgedeelte met de middelhoge archeologische verwachtingswaarde gebouwd. Omdat op die plaats grondroerende werkzaamheden zullen plaatsvinden is ter plaatse archeologisch onderzoek uitgevoerd (Archeologisch bureauonderzoek en inventariserend veldonderzoek dmv grondboringen, Transect, 16 juni 2016, projectnr. 16050024).

Uit de conclusies en aanbevelingen van het rapport blijkt, dat op basis van het bureauonderzoek het plangebied een hoge verwachting had, maar op basis van het booronderzoek kan de verwachting voor het plangebied bijgesteld worden naar laag. Er zijn geen archeologisch relevante niveaus aangetroffen of sporen van bewoning aangetroffen. Ook zijn er geen archeologische indicatoren aangetroffen. Er is hiermee in archeologisch opzicht geen bezwaar tegen de plaatsing van een woning en schuur in het plangebied. Er hoeven ten behoeve van de archeologische monumentenzorg (AMZ) in het plangebied geen aanvullende maatregelen te worden genomen.

#### *Cultuurhistorie*

Op het perceel Lageweg 9 zijn geen cultuurhistorische waarden aanwezig.

#### *Molenbiotoop*

Over een deel aan de zuidkant van het perceel ligt een molenbiotoop. Het betreft de biotoop van de aan de Gatsedijk 4a aanwezige korenmolen De Hoop. De molenbiotoop is nodig om een vrije windvang en het zicht op de molen te garanderen. Dit betekent dat beperkingen worden gesteld aan de hoogte van bebouwing en beplanting binnen de molenbiotoop. De molenbiotoop heeft een omvang van 400 meter, gerekend vanuit het middelpunt van de molen. In de regels bij dit bestemmingsplan is bepaald waaraan nieuwe ontwikkelingen moeten voldoen voor wat betreft de maximale hoogte van nieuwe bebouwing en beplanting.

De regeling is zo, dat binnen een afstand van 100 m tot 400 m van de molen bouwwerken niet worden gebouwd voor zover de bouwhoogte hoger is dan de hoogte van het onderste punt van de verticaal staande molenwiek vermeerderd met 1/30 van de afstand tussen het nieuw op te richten bouwwerk en de molen.

In dit geval bedraagt de afstand tussen de molen en het bouwvlak van de woning circa 300 m. De hoogte van de onderste punt van de verticaal staande wiek is circa 1 m boven maaiveld. De bouwhoogte op een afstand van 300 m mag maximaal 11 m bedragen (300 / 30 + 1).

In de regels is bepaald dat de maximale bouwhoogte van de bebouwing 11 m mag bedragen. Om die reden wordt de molenbiotoop niet aangetast door de te realiseren woning.

#### *Conclusie*

Dit betekent dat dit onderdeel de planvorming niet in de weg staat.

#### **4.5 Waterhuishouding**

#### *Waterbeheerprogramma 2016-2021*

Vanaf 2016 is er een nieuw waterbeheer programma van kracht. Het programma bestaat uit een statisch en een dynamisch deel. Het statisch deel bevat de doelen die het waterschap wil bereiken, zowel op de lange termijn als voor de planperiode.

Het dynamisch deel bevat de maatregelen die nodig zijn om de doelen uit het statisch deel te realiseren.

Het plan bevat doelen en maatregelen voor de thema's Calamiteitenzorg, Water en Ruimte, Waterveiligheid, Voldoende Water, Schoon water en Waterketen. Voor het thema water en ruimte is de nadere uitwerking van de deltabeslissing ruimtelijke adaptatie de belangrijkste ontwikkeling. Hierbij wordt uitgegaan van meerlaagse veiligheid: preventie (laag 1), ruimtelijke inrichting (laag 2) en crisisbeheersing (laag 3). Voor Hollandse Delta ligt de nadruk op de eerste laag: een overstroming voorkomen door middel van (primaire) waterkeringen. Voor de tweede laag is als doel geformuleerd dat de ruimtelijke inrichting bijdraagt aan het beperken van de gevolgen van een overstroming.

Uit het oogpunt van waterkwaliteit moet schoon hemelwater bij voorkeur worden afgekoppeld en direct worden geloosd op oppervlaktewater. Dit vermindert de vuiluitworp uit het gemengde rioolstelsel en verlaagd de hydraulische belasting van de afvalwaterzuivering.

Uit de Beleidsregel:BL-11 'Versnelde afvoer van nieuw verhard oppervlak' d.d. 09-04- 2013 van het Waterschap blijkt dat 10 % van de toename van het verhard oppervlak moet worden gecompenseerd in open water. In de beleidsregel is verder verwoord dat in sommige gevallen de eis tot compensatie zwaar is ten opzichte van het te dienen waterstaatkundige doel. Om deze reden heeft het waterschap de verhardingstoename, van maximaal 500 m2 in stedelijk gebied en 1500 m2 in landelijk gebied, vrijgesteld van compensatieplicht. Indien er meer verharding toename plaatsvindt, moet volledig worden gecompenseerd.

Het perceel ligt buiten de bebouwde kern van Maasdam, waardoor uitgegaan wordt van de norm van 1.500 m2 als ondergrens voor de toename van verharding.

Op dit moment is er op het perceel aan verharding aanwezig:

 m2 woning m2 bijgebouw m2 terreinverharding  **1.230 m2 Totaal bestaande verharding.**

In de nieuwe situatie zal er aan verharding aanwezig zijn: 500 m2 woning 200 m2 bijgebouw 1.200 m2 terreinverharding  **1.900 m2 Totaal bestaande verharding.**

Er vindt een toename plaats aan verharding van 670 m2. Dit blijft ruim onder de 1.500 m2 aan vrijgestelde oppervlakte.

Dit betekent dat er geen watercompensatie behoeft te worden gerealiseerd.

#### *Schoon inrichten*

Het vuilwater wordt afgevoerd via de bestaande riolering. Bij de bouw zal ter bescherming van de kwaliteit van het oppervlaktewater geen gebruik worden gemaakt van uitlogende materialen zoals zink, lood, koper en zacht pvc.

Het schoon hemelwater afkomstig van de daken zal via een hemelwaterafvoerleiding direct op de aangrenzende watergang te lozen.

*Veilig inrichten* Het plangebied ligt niet in een beschermingszone van de waterkering.

Conclusie is dat het plan voldoet aan de uitgangspunten van het Waterschap voor waterkwantiteit en waterkwaliteit.

#### **4.6 Milieuzonering**

Ter bepaling van de mogelijkheid om milieubelastende bestemmingen te realiseren in de nabijheid van milieugevoelige bestemmingen, zoals woningen, wordt gebruik gemaakt van de systematiek van milieuzonering.

In de publicatie 'Bedrijven en milieuzonering' van de Vereniging van Nederlandse Gemeenten (VNG) is √©√©n en ander nader beschreven en uitgewerkt.

In deze VNG-publicatie is ook een Staat van Bedrijfsactiviteiten opgenomen, waarbij per type bedrijf wordt aangegeven welke afstanden tussen milieugevoelige en milieubelastende bestemmingen moet worden aangehouden.

Zo ontstaat een zone rond een perceel met een bedrijfsbestemming waar in principe geen milieugevoelige bestemmingen zijn toegestaan. Op deze wijze wordt geborgd dat er geen onaanvaardbare milieuoverlast voor milieugevoelige bestemmingen aan de orde zal zijn.

In de directe omgeving van Lageweg 9 bevinden zich twee bedrijven: Lageweg 7: Gowrings Lageweg 4: FrieslandCampina

Op het perceel mogen bedrijven gevestigd zijn t/m categorie 2 van de Staat van bedrijfsactiviteiten van het bestemmingsplan Maasdam. De richtafstand bij categorie 2 bedrijven bedraagt 30 m. Feitelijk is ter plaatse een kantoor aanwezig.

De afstand van de grens van de bedrijfsbestemming en de nieuwe woning is minimaal 100 m. Hier doet zich om die reden geen frictie voor.

Aan de Lageweg 4 is een zuivelfabriek aanwezig. De bestaande woning ligt in de geluidszone van deze fabriek, de nieuwe woning zal daar buiten vallen. Op het perceel Lageweg 4 is een zonering aangebracht, waarbij in een zone grenzend aan de Lageweg alleen categorie 3.1 bedrijvigheid is toegestaan en iets verder op het

bedrijfsperceel categorie 3.2 bedrijvigheid en op het noordelijk deel van het fabrieksterrein categorie 4.1 bedrijvigheid.. De met die categorie√´n corresponderende richtafstanden zijn respectievelijk 50, 100 en 200 m.

**Figuur 17: deel verbeelding bestemmingsplan Maasdam met milieuzonering**

Uit oogpunt van milieuzonering voldoet het plan aan de daarvoor geldende uitgangspunten.

#### **4.7 Geluid**

Het wettelijk kader wordt omschreven conform de Wet geluidhinder 2007.

#### **Wegverkeerslawaai**

#### **Wettelijk kader:**

Voor woningbouw binnen de zone van een weg dient een akoestisch onderzoek te worden overlegd. De breedte van de zone van een weg wordt omschreven in artikel 74 van de Wet geluidhinder:

#### **Artikel 74**

[1] Langs een weg bevindt zich een zone die aan weerszijden van de weg de volgende breedte heeft:

a. in stedelijk gebied:

1. voor een weg, bestaande uit 3 of meer rijstroken: 350 meter;

- 2. voor een weg, bestaande uit 1 of 2 rijstroken: 200 meter;
b. in buitenstedelijk gebied:

1. voor een weg, bestaande uit 5 of meer rijstroken: 600 meter;

2. voor een weg, bestaande uit 3 of 4 rijstroken: 400 meter;

3. voor een weg, bestaande uit 1 of 2 rijstroken: 250 meter.

[2] Het eerste lid geldt niet met betrekking tot:

a. wegen die gelegen zijn binnen een als woonerf aangeduid gebied;

b. wegen waarvoor een maximum snelheid van 30 km per uur geldt.

#### **Artikel 82**

Voorkeursgrenswaarde

Conform artikel 82, lid 1 van de Wet geluidhinder geldt voor de geluidbelasting op de gevel van een woning binnen de zone van een weg een voorkeursgrenswaarde Lden van 48dB.

#### **Bouwbesluit**

De minimumeis voor de karakteristieke geluidwering is op grond van het Bouwbesluit 20 dB. Daarnaast is in het Bouwbesluit bepaald dat de karakteristieke geluidwering van de gevel niet kleiner mag zijn dan het verschil tussen de vastgestelde hogere waarde en 33 dB in geluidgevoelige ruimtes. De geluidbelasting op de gevels waar mee gerekend moet worden is exclusief aftrek ingevolge art. 110g van de Wet geluidhinder.

#### **Beoordeling**

De nieuwe woning valt alleen binnen de zone van de Polderdijk, gelegen ten zuidoosten van het perceel. Deze weg is gelegen op circa 200 meter afstand van het plangebied. De wettelijke breedte van de onderzoekszone geluid voor 50 km wegen in buitenstedelijk gebied bedraagt 250 meter. Feitelijk zou er daarom akoestisch onderzoek moeten worden uitgevoerd. Gezien de naar verwachting geringe intensiteit van de weg (<1000 mvt/etmaal) zal echter op een afstand van circa 200 meter wel aan de voorkeursgrenswaarde van 48 dB uit de Wet geluidhinder voldaan kunnen worden.

Om die reden behoeft er geen specifiek akoestisch onderzoek naar wegverkeerslawaai te worden uitgevoerd.

#### **Spoorweg- en industrielawaai**

Het plangebied valt niet binnen een zone voor spoorweglawaai. Tevens komt de nieuwe woning buiten de geluidszone van de zuivelfabriek.

Het aspect geluid staat niet in de weg aan vaststelling van dit bestemmingsplan.

#### **4.8 Bodem**

Het bestemmingsplan ziet toe op de bouw van een nieuwe woning. Om die reden is op de plaats waar de nieuwe woning komt bodemonderzoek vereist. In dat kader is in juni 2016 verkennend bodemonderzoek en aansluitend in augustus 2016 verkennend asbestonderzoek uitgevoerd (Inventerra Comon Services B.V., 13 september 2016, rapportnr. 16-2153-R01JV).

Uit de resultaten van het verkennend bodemonderzoek blijkt het volgende:

- In het mengmonster van de verhardingslaag van mijnsteen is indicatief asbest aangetoond (1 stukje asbestcement, gehalte 85 mg/kg ds).
- De zintuiglijk onverdachte bovengrond (0 0,5 m-mv) op de locatie, incl. de bodemlaag onder de verhardingslaag, is niet verontreinigd met de onderzochte parameters.
- De zintuiglijk onverdachte ondergrond (0,5 1,5 m-mv) op de locatie is eveneens niet verontreinigd met de onderzochte parameters.
- Het grondwater op de onderzoekslocatie (peilbuis 111) is matig verontreinigd met barium en is licht verontreinigd met kwik, zink en dichloormethaan.

De matig verhoogde concentratie barium en de licht verhoogde concentratie zink in het grondwater worden beschouwd als natuurlijk verhoogde achtergrondwaarden. Voor de marginaal verhoogde concentratie dichloormethaan in het grondwater is vooralsnog geen aanwijsbare oorzaak. De concentratie is echter zo marginaal verhoogd ten opzichte van de streefwaarde, dat aanvullend onderzoek (eventueel op basis van een aangepaste onderzoeksstrategie) of nadere maatregelen ons inziens niet noodzakelijk worden geacht.

Vanwege het analytisch aantreffen van asbesthoudende plaatmateriaal in de verhardingslaag, is het plangebied vanuit milieuhygi√´nisch oogpunt momenteel nog niet (volledig) geschikt voor de geplande bestemming.

Naar aanleiding van de resultaten van het verkennend bodemonderzoek, waarbij in een indicatief monster asbest is aangetoond, is aansluitend een verkennend asbestonderzoek uitgevoerd. Bij de inspectie van het maaiveld en tijdens de uitvoering van de veldwerkzaamheden zijn in het opgegraven verhardingsmateriaal geen asbestverdachte materialen aangetroffen (fractie >mm). Ook bij de uitgevoerde analyses is geen asbest aangetoond.

Er is geen eenduidige verklaring waarom in het indicatieve monster wel asbest is aangetroffen en bij het asbestonderzoek niet. Mogelijk betreft het een stukje zwerfasbest. De resultaten van het verkennend asbestonderzoek worden als representatief beschouwd.

#### Conclusie

In het onderzoeksrapport wordt geconcludeerd, dat nu het verhardingsmateriaal niet verontreinigd is met asbest en de grond en het grondwater niet (noemens)waardig verontreinigd is met de onderzochte parameters, er geen belemmering is voor de geplande bestemming. Het advies is wel gegeven om bij toekomstige graafwerkzaamheden alert te zijn op asbestverdachte materialen. Als die worden aangetroffen, dan dienen de materialen middels 'handpicking' verwijderd te worden (dubbel verpakt afvoeren naar een erkend verwerker).

#### **4.9 Geur.**

Het perceel bevindt zich niet binnen een geur- en/of stankcirkel, waardoor het aspect geur/stank geen belemmeringen oplevert voor de realisering van het bouwplan.

#### **4.10 Luchtkwaliteit**

In hoofdstuk 5 van de Wet milieubeheer is de regelgeving met betrekking tot luchtkwaliteit vastgelegd. In artikel 5.16 is vastgelegd dat bestuursorganen bevoegdheden, zoals het vaststellen van een bestemmingsplan of het nemen van een projectbesluit, mogen uitoefenen wanneer sprake is van √©√©n van de volgende gevallen:

- a. Er is geen sprake is van een (dreigende) overschrijding van de grenswaarden.
- b. De concentratie van de desbetreffende stoffen in de buitenlucht verbetert of blijft ten minste gelijk.
- c. Het plan draagt 'niet in betekenende mate' bij aan de concentratie van de desbetreffende stoffen in de buitenlucht.
- d. De ontwikkeling is opgenomen in een vastgesteld programma, zoals het Nationaal Samenwerkingsprogramma Luchtkwaliteit (NSL).

Een nadere uitwerking van de regelgeving met betrekking tot het begrip 'niet in betekende mate' is vastgelegd in het 'Besluit niet in betekende mate bijdragen (luchtkwaliteitseisen)' en de 'Regeling niet in betekenende mate bijdragen (luchtkwaliteitseisen)'. Voor ontwikkelingen die 'niet in betekenende mate' bijdragen aan de luchtverontreiniging hoeft niet te worden getoetst aan de grenswaarden. In de Regeling zijn categorie√´n van gevallen benoemd die in ieder geval als 'niet in betekenende mate' worden aangemerkt en waarvoor toetsing aan de grenswaarden dus zonder meer achterwege kan blijven.

Het bestemmingsplan voorziet in het wijzigen van de situering van het bouwvlak op het perceel Lageweg 9 te Maasdam. Er is √©√©n woning aanwezig en in de nieuwe situatie wijzigt dat niet.

Het plan draagt daarom niet in betekenende mate bij aan de luchtverontreiniging. De conclusie is dat vanuit het aspect luchtkwaliteit er geen belemmering bestaat voor de geplande ontwikkeling.

# **4.11 Externe veiligheid**

Op 27 oktober 2004 is het Besluit externe veiligheid inrichtingen milieubeheer (BEVI) van kracht geworden. In overeenstemming met artikel 5 van dit BEVI dient bij een besluit in het kader van de Wet ruimtelijke ordening (Wro) onderzocht te worden in hoeverre er sprake is van aanwezigheid van risicovolle inrichtingen in de nabijheid van de locatie waarop het Wro besluit betrekking heeft.

Tevens dienen de risicocontour voor het plaatsgebonden risico (PR 10-6 contour) en het groepsrisico (GR) met de eventuele toename hiervan berekend te worden. Het GR dient in de toelichting op het besluit te worden verantwoord. Daarnaast is het Besluit externe veiligheid buisleidingen van belang. Dat besluit (Bevb) regelt de taken en verantwoordelijkheden van de leidingexploitant en de gemeenten. Het besluit (en bijbehorende regeling) zijn op 1 januari 2011 in werking getreden.

Uit de risicokaart Nederland blijkt dat er twee inrichtingen zijn in de omgeving die relevant zijn voor wat betreft het aspect externe veiligheid.

**Figuur 18: tekening met risicocontouren omgeving**

Bij het ten zuiden van het plangebied aanwezige agrarische bedrijf aan de Polderdijk 31 in Maasdam is een bovengronds propaanreservoir van 8 m3 aanwezig. Er is een risicoafstand (PR 10-6) van 12 m aanwezig. De afstand tot de nieuwe woning is meer dan 400 m, derhalve een aanvaardbare afstand. Aan de Lageweg 4 is de al gememoreerde zuivelfabriek aanwezig. Dit is ook een inrichting die wordt genoemd op de risicokaart vanwege de aanwezigheid van ammoniakkoelinstallaties. Buiten de inrichting is geen risicoafstand aanwezig. Ten slotte is de N217 en weg waarover gevaarlijke stoffen worden getransporteerd. De afstand van de nieuwe woning tot die weg is meer dan 400 m. Ook vanuit dien hoofde is geen sprake van de aanwezigheid van enig risico.

Er zijn van uit het oogpunt van externe veiligheid geen belemmeringen voor de beoogde planrealisatie, het bestemmingsplan kan als aanvaardbaar worden bestempeld.

## **4.12 Kabels en leidingen**

Binnen het plangebied liggen diverse kabels en leidingen, zoals elektriciteit, telefoon en kabeltelevisie. Er zijn geen kabels of leidingen aanwezig die een specifieke bescherming hebben in het bestemmingsplan, het gaat om 'gewone' leidingen waar bij de uitvoering van een eventueel bouwplan rekening mee wordt gehouden.

# **5. Juridische toetsing.**

# **5.1 Juridische planopzet.**

Op grond van de Wet ruimtelijke ordening (Wro) en het Besluit ruimtelijke ordening (Bro) is het verplicht bestemmingsplannen geheel digitaal op te stellen en vast te stellen.

Het bestemmingsplan is opgesteld aan de hand van de Standaard Vergelijkbare Bestemmingsplannen 2012 (SVBP 2012).

De regels zijn qua opzet en inhoud, uiteraard voor zover relevant, gelijk aan de regels zoals opgenomen in het bestemmingsplan Landelijk Gebied Binnenmaas.

#### **5.2 Bestemmingswijzer.**

- 5.2.1 Inleidende bepalingen.
De artikelen 1 en 2 bevatten de algemene regels zoals de begripsbepalingen en de wijze van meten.

#### 5.2.2. Bestemmingsregels (hoofdstuk 2)

Op het perceel Lageweg 9 worden de bestemming 'Wonen', 'Tuin' en 'Bos' gelegd. In de regels bij die bestemming worden de bouwregels en de gebruiksmogelijkheden geregeld. In de bestemming 'Wonen' is de voorwaardelijke verplichting opgenomen dat de bestaande bebouwing wordt afgebroken binnen een jaar na gereedkomen van de nieuwe bebouwing.

Daarnaast wordt op het perceel conform het geldende bestemmingsplan de dubbelbestemming 'Waarde ‚Äì Archeologische verwachting laag' gelegd. Voorts de dubbelbestemming 'Waterstaat ‚Äì Waterkering', dit ter bescherming van de aanwezige boezemwaterkering langs de Binnenmaas. Ten slotte worden ook de gebiedsaanduidingen 'geluidszone industrie' en 'vijwaringszone molenbiotoop' op de relevante delen van het plangebied gelegd.

# 5.2.3 Algemene bepalingen.

De Anti-dubbeltelregel en de overgangsregels zijn overgenomen uit het Bro. Daarnaast is een artikel opgenomen voor de titel van het plan, voor toegelaten overschrijdingen, algemene afwijkingsbepalingen en aanvullende werking van de bouwverordening. Tevens zijn wat gebiedsaanduidingen opgenomen, te weten:

#### **5.3 Plantoetsing en handhaving**.

De gemeente Binnenmaas is belast met het toezicht op de uitvoering van de bouwwerkzaamheden overeenkomstig het bepaalde in dit bestemmingsplan.

# **6. Uitvoering.**

## **6.1 Economische uitvoerbaarheid.**

Het plan omvat de aanpassing van de bestemmingen van gronden, waarbij de mogelijkheid wordt geopend nieuwe bebouwing te realiseren ter vervanging van de aanwezige bebouwing. Het perceel is in eigendom bij de initiatiefnemers. De realisering van het plan wordt verzorgd door initiatiefnemers. De financi√´le dekking voor het plan is hiermee geregeld en de economische uitvoerbaarheid gewaarborgd.

Het vaststellen van een exploitatieplan als bedoeld in de Wet ruimtelijke ordening is op grond van artikel 6.12, lid 2 van die wet niet vereist, aangezien het verhaal van gemeentelijke kosten anderszins, via legesheffing, is verzekerd.

### **6.2 Planschade.**

Tussen de gemeente en de ontwikkelaar wordt ter afdekking van eventuele planschadeclaims een planschadeovereenkomst ex artikel 6.4a Wro afgesloten op grond waarvan de gemeente planschadevergoedingen kan verhalen op initiatiefnemer.

# 7. **Overleg ex artikel 3.1.1. Bro/zienswijzen**

#### **7.1 Vooroverleg**

In het kader van het overleg als bedoeld in artikel 3.1.1 van het Besluit op de ruimtelijke ordening zijn op het voorontwerpplan de volgende vooroverlegreacties ontvangen.

### **Waterschap Hollandse Delta**

Bij mailbericht van 8 november 2016 heeft het Waterschap bericht dat er ruimtelijk gezien geen belemmeringen zijn om het bestemmingsplan aan te passen. Als er werken worden uitgevoerd in en nabij de waterkering moet daarvoor een vergunning worden aangevraagd bij het Waterschap.

### **Gasunie Transport Service B.V.**

Bij mailbericht van 1 november 2016 heeft Gasunie bericht dat de planontwikkeling geen invloed heeft op enige leiding van Gasunie.

# **Gemeente Zwijndrecht**

Bij mailbericht van 14 november 2016 is medegedeeld dat de gemeente Zwijndrecht geen opmerkingen heeft op het plan.

# **7.2 Zienswijzen**

Het ontwerpbestemmingsplan 'Lageweg 9 te Maasdam' heeft van 31 oktober tot en met 12 december 2016 ter inzage gelegen. Tijdens deze periode bestond de gelegenheid om een zienswijze in te dienen tegen het ontwerpbestemmingsplan. Van deze gelegenheid is geen gebruik gemaakt.