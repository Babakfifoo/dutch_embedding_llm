# **BESTEMMINGSPLAN**

Gemeente Someren

**Kampstraat 42/Esdoornstraat 2 Someren-eind**

DOCUMENTNUMMER: KAMSOM DATUM: 27 december 2022 STATUS: VASTGESTELD

*Esdoornstraat 2, Someren*

1

Gemeente Someren

**Esdoornstraat 2**

**Someren-Eind**

auteur: ir. B. van Doormaal

Van Doormaal Advies B.V. Meiraap 2B 5087 CS Diessen

M: 06 22 35 78 62 E: bas@vandoormaaladvies.nl [www.vandoormaaladvies.nl](http://www.vandoormaaladvies.nl/)

# **Toelichting**

| 1 INLEIDING6                                                                                 |  |
|----------------------------------------------------------------------------------------------|--|
| 1.1 Aanleiding en doel 6                                                                     |  |
| 1.2 Ligging en begrenzing plangebied 7                                                       |  |
| 1.3 Leeswijzer 7                                                                             |  |
| 2 PLANBESCHRIJVING8                                                                          |  |
| 2.1 Functionele beschrijving omgeving plangebied 8                                           |  |
| 2.2 Beschrijving huidige situatie9                                                           |  |
| 2.3 Beschrijving beoogde situatie9                                                           |  |
| 2.4 Parkeren11                                                                               |  |
| 2.5 Verkeer 12                                                                               |  |
| 3 BELEIDSKADER13                                                                             |  |
| 3.1 Inleiding 13                                                                             |  |
| 3.2 Rijksbeleid13                                                                            |  |
| 3.2.1 Structuurvisie Infrastructuur en Ruimte (SVIR)13                                       |  |
| 3.2.2 Besluit en ministeriële regeling algemene regels ruimtelijke ordening (Barro, Rarro)14 |  |
| 3.2.3 Ladder voor duurzame verstedelijking (art. 3.1.6 lid 2 Bro)15                          |  |
| 3.3 Provinciaal beleid15                                                                     |  |
| 3.3.1 Omgevingsvisie Noord-Brabant15                                                         |  |
| 3.3.2 Interim omgevingsverordening Noord-Brabant16                                           |  |
| 3.4 Gemeentelijk beleid18                                                                    |  |
| 3.4.1 Structuurvisie Someren 2028 18                                                         |  |
| 3.4.2 Bestemmingsplan Someren-Eind 20                                                        |  |
| 4 PLANOLOGISCH RELEVANTE (MILIEU)ASPECTEN21                                                  |  |
| 4.1 Inleiding 21                                                                             |  |
| 4.2 Bodem21                                                                                  |  |
| 4.3 Cultuurhistorie22                                                                        |  |
| 4.4 Archeologie23                                                                            |  |
| 4.5 Natuur24                                                                                 |  |
| 4.6 Flora en fauna26                                                                         |  |
| 4.6.1 Veldbezoek Flora en fauna 28                                                           |  |
| 4.7 Wegverkeerslawaai31                                                                      |  |
| 4.8 Bedrijven en milieuzonering31                                                            |  |
| 4.8.1 Bedrijven en milieuzonering31                                                          |  |

| 4.8.2 Wet geurhinder en veehouderij32                                                                                          |  |
|--------------------------------------------------------------------------------------------------------------------------------|--|
| 4.8.3 Belangen omliggende veehouderijen34                                                                                      |  |
| 4.8.4 Voorgrond geurbelasting35                                                                                                |  |
| 4.8.5 Achtergrond geurbelasting35                                                                                              |  |
| 4.9 Externe veiligheid 36                                                                                                      |  |
| 4.10 Luchtkwaliteit 37                                                                                                         |  |
| 4.10.1 Effect op de luchtkwaliteit (NIBM)37                                                                                    |  |
| 4.10.2 Blootstelling aan verontreiniging 39                                                                                    |  |
| 4.11 Gezondheid40                                                                                                              |  |
| 4.11.1 Endotoxinen (varkens- en pluimveehouderijen)40                                                                          |  |
| 4.11.2 Geitenhouderijen 41                                                                                                     |  |
| 4.12 Kabels en leidingen42                                                                                                     |  |
| 4.13 Waterhuishouding 43                                                                                                       |  |
| 4.13.1 Keur 45                                                                                                                 |  |
| 4.13.2 Beleidsregel Hydrologische uitgangspunten bij de Keurregels voor afvoeren van<br>hemelwater, Brabantse waterschappen 45 |  |
| 4.13.3 Hemelwater na ontwikkeling 46                                                                                           |  |
| 4.14 Milieueffectrapportage en vormvrije m.e.r.-beoordeling47                                                                  |  |
| 5 JURIDISCHE PLANTOELICHTING 48                                                                                                |  |
| 5.1 Inleiding 48                                                                                                               |  |
| 5.2 Opbouw bestemmingsplan48                                                                                                   |  |
| 6 UITVOERBAARHEID 50                                                                                                           |  |
| 6.1 Inleiding 50                                                                                                               |  |
| 6.2 Economische uitvoerbaarheid50                                                                                              |  |
| 6.3 Maatschappelijke uitvoerbaarheid50                                                                                         |  |
| 7. PROCEDURE 51                                                                                                                |  |
| 7.1 Inleiding 51                                                                                                               |  |
| 7.2 Inspraakprocedure51                                                                                                        |  |
| 7.3 Overleg ex artikel 3.1.1 Bro 51                                                                                            |  |
| 7.4 Zienswijzen 51                                                                                                             |  |
| 8 BIJLAGEN52                                                                                                                   |  |
| 1.<br>AERIUS-berekening bouwfase52                                                                                             |  |
| 2.<br>AERIUS-berekening gebruiksfase52                                                                                         |  |
| 3.<br>Bodemonderzoek52                                                                                                         |  |
| 4.<br>Onderzoek wegverkeerslawaai52                                                                                            |  |

# <span id="page-5-0"></span>**1 INLEIDING**

# <span id="page-5-1"></span>**1.1 Aanleiding en doel**

Aan de Esdoornstraat ongenummerd, op kadastraal perceel 1313 sectie T, in Someren-Eind wordt één vrijstaande woning beoogd. Initiatiefnemer, heeft middels een principeverzoek het college verzocht om medewerking te verlenen aan het creëren van een extra bouwkavel hiervoor. Het college acht het voorstelbaar om een extra bouwkavel te creëren. Wel moet er voldaan worden aan de volgende planologische eisen:

- De woning moet volledig op eigen terrein worden gebouwd;
- De inrit zal dan door openbaar groen moeten, hiervoor dient een compensatie te worden gedaan;
- De woning moet passend zijn binnen de omgeving;
- De woning moet een levensloopbestendige woning zijn;
- De watertransportleiding tracé Novaliastraat-Haagdoornweg moet bereikbaar blijven. Hierbij dient rekening te worden gehouden met de hindercontouren zoals het waterschap deze hanteert.
- Er moet gekeken worden naar de aanwezige kabels en leidingen. Dit mag geen belemmeringen opleveren;
- Er dient voldoende parkeergelegenheid te zijn om op eigen terrein te parkeren. Hiervoor worden de CROW-normen gehanteerd.

Op de locatie is het vigerende bestemmingsplan 'Someren-Eind' van toepassing, waarbij de beoogde kavel onder de enkelbestemming 'Wonen' valt en is gelegen binnen de gebiedsaanduiding 'bijgebouwen'.

Op het perceel van de beoogde bouwkavel is geen bouwvlak toegekend. Op basis van de planregels is derhalve geen woning toegestaan op het perceel.

In het bestemmingsplan is er geen passende wijzigingsbevoegdheid opgenomen ten behoeve van het toevoegen van een bouwkavel en het oprichten van een extra woning. Voor de beoogde ontwikkeling is een herziening van het bestemmingsplan nodig.

# <span id="page-6-0"></span>**1.2 Ligging en begrenzing plangebied**

De beoogde ontwikkeling wordt beoogd aan de Esdoornstraat ongenummerd (waarschijnlijk zal het huisnummer 2 worden toegekend) tussen de adressen Kampstraat 42 en Esdoornstraat 6 in Someren-Eind. De locatie is kadastraal bekend onder gemeente Someren, sectie T, nr. 1313. Het perceel voor de beoogde woning heeft een oppervlakte van 460 m².

*Uitsnede bestemmingsplan 'Someren-Eind' (Bron: ruimtelijkeplannen.nl)*

# <span id="page-6-1"></span>**1.3 Leeswijzer**

Na dit inleidende hoofdstuk wordt in hoofdstuk 2 van deze toelichting ingegaan op de huidige en beoogde situatie in het plangebied. Hoofdstuk 3 bevat een toetsing aan de geldende beleidskaders, waarbij wordt getoetst aan zowel nationaal, provinciaal als gemeentelijk beleid. Hoofdstuk 4 bevat een verantwoording over de wijze waarop rekening is gehouden met de milieuplanologische uitvoeringsaspecten alsmede met de in het plangebied en omgeving voorkomende waarden. Hoofdstuk 5 bevat een beschrijving van de juridische planopzet. In hoofdstuk 6 wordt ingegaan op de uitvoerbaarheid en tot slot worden in hoofdstuk 7 de resultaten uit de planologische procedure weergegeven.

# <span id="page-7-0"></span>**2 PLANBESCHRIJVING**

# <span id="page-7-1"></span>**2.1 Functionele beschrijving omgeving plangebied**

De directe omgeving van het plangebied wordt gekenmerkt door voornamelijk burgerwoningen in een woonwijk, op verdere afstand is een speeltuin en kinderboerderij gelegen. De beoogde locatie wordt derhalve gezien als zijnde een inbreidingslocatie in de bebouwde kom van Someren-Eind.

*Verbeelding bestemmingsplan 'Brim IV'*

# <span id="page-8-0"></span>**2.2 Beschrijving huidige situatie**

In de huidige situatie is het beoogde perceel voor de bouwkavel in gebruik als tuin bij de woning op Kampstraat 42. Het perceel is voornamelijk ingericht als grasveld. Op de perceelsgrens tussen het perceel van de planlocatie en de woningen Esdoornstraat 6 en Esdoornstraat 8 is een erfafscheiding aanwezig in de vorm van een houten schutting van circa 2 meter hoog.

*Foto bestaande situatie van het perceel met op de achtergrond de woningen Esdoornlaan 6, 8 en 10*

# <span id="page-8-1"></span>**2.3 Beschrijving beoogde situatie**

In de beoogde situatie wordt een vrijstaande levensloopbestendige woning gerealiseerd op de planlocatie. De exacte situering van de woning op het perceel is nog niet bekend. Gezien het een levensloopbestendige woning wordt dient echter wel rekening gehouden te worden met het feit dat veel van de functies in de woning zich op de begane grond moeten bevinden zoals: keuken, badkamer en woonkamer.

Daarnaast is het een langwerpig perceel dat oost-west is georiënteerd. De tuin bij de woning zal hierdoor zijdelings naast het huis worden geprojecteerd. De diepte van het bouwvlak is afgestemd op de diepte van de omliggende woonkavels.

Ten behoeve van de inrit van de woning wordt aan de zuidkant van het perceel een doorgang gemaakt door het openbaar groen. De inrit door het openbaar groen heeft een oppervlakte van circa 32 m². Het verlies aan openbaar groen wordt binnen de planlocatie gecompenseerd door het toevoegen van een groen met een oppervlakte van 34,2 m². De groencompensatie wordt ingevuld door het aanplanten van een inheemse boom waarbij de soorten mogen bestaan uit: Linde, Beuk, Berk, Eik, Den of inheems vergelijkbaar.

*Impressie van voorgestelde boomsoort op de planlocatie (woonwijk)*

*Beoogde verbeelding planlocatie*

# <span id="page-10-0"></span>**2.4 Parkeren**

# *Toetsingskader*

Met de inwerkingtreding van de "Reparatiewet BZK" op 29 november 2014 is het verplicht om het parkeren te reguleren middels de bestemmingsregeling. In de bestemmingsregeling kan worden opgenomen dat bij aanvraag om omgevingsvergunning (voor het bouwen en / of afwijken) dient te worden aangetoond dat wordt voldaan aan de van toepassing zijnde parkeernormen. In het kader van 'een goede ruimtelijke ordening' dient echter al bij vaststelling van een bestemmingsplan inzichtelijk te worden gemaakt dat redelijkerwijs in de aldus benodigde parkeerplaatsen feitelijk duurzaam kan worden voorzien (ECLI:NL:RVS:2017:1036, r.o. 5.3). Het aantal benodigde parkeerplaatsen wordt bepaald door het geldende parkeerbeleid.

# *Nota Parkeernormen Someren*

Ten aanzien van de bebouwde kommen heeft de gemeente Someren het 'Parapluplan Parkeren bebouwde kommen' vastgesteld d.d. 28-6-2018.

De gemeente Someren gebruikt de parkeerkencijfers, zoals beschreven in CROW-publicatie 317, Kencijfers parkeren en verkeersgeneratie, 2012, als parkeernormen. Wanneer een recentere CROWpublicatie beschikbaar is met parkeerkencijfers, hanteert Someren de daarin opgenomen kencijfers als parkeernormen.

# *Beoordeling*

Door het planvoornemen neemt de parkeerbehoefte toe. Overeenkomstig de CROW-publicatie 317, Kencijfers parkeren en verkeersgeneratie, zijn bij een vrijstaande koopwoning in de 'rest bebouwde kom' in een weinig stedelijk gebied minimaal 1,9 en maximaal 2,7 parkeerplaatsen benodigd. Gemiddeld voor één woning betreft dit 2,3 parkeerplaatsen, afgerond zijn dit drie parkeerplaatsen. In overleg met de gemeente mag hiervan 1 auto in de openbare ruimte worden geparkeerd. Ten aanzien van het aspect parkeren kan worden vastgesteld dat parkeren op eigen terrein dan wel op de beoogde inrit plaatsvinden. Aan de Esdoornstraat zijn in het openbaar groen momenteel tevens twee langsparkeerplaatsen aanwezig. In de beoogde situatie worden deze twee parkeerplaatsen 5 meter oostelijk verschoven richting de Kampstraat.

Op onderstaande afbeelding zijn de twee parkeerplaatsen met een afmeting van 5 x 2,5 meter weergeven alsmede de beoogde locatie van de twee langsparkeerplaatsen.

*Parkeren in de beoogde situatie*

# <span id="page-11-0"></span>**2.5 Verkeer**

Als gevolg van voorliggende planontwikkeling blijft de huidige verkeerssituatie min of meer gelijk. Omdat het gaat om slechts één woning zal de verkeersintensiteit niet merkbaar toenemen. De ontsluiting van de woning betreft middels een in/uitrit waar enkel lichtverkeer gebruik van zal maken. De locatie is goed ontsloten voor autoverkeer. Verkeersonveilige situaties zijn door het planvoornemen niet te verwachten.

De inpassing aan de voorzijde ter hoogte van de uitrit zal niet hoger zijn dan 1,20 meter. Waardoor het aankomende verkeer zichtbaar blijft.

De aspecten verkeer en parkeren vormen geen belemmering voor onderhavige planontwikkeling.

# <span id="page-12-0"></span>**3 BELEIDSKADER**

# <span id="page-12-1"></span>**3.1 Inleiding**

De beleidscontext voor het plangebied wordt gevormd door landelijke, provinciale, en gemeentelijke beleidsrapportages. In dit hoofdstuk is het relevante beleid samengevat en wordt het initiatief hieraan getoetst.

# <span id="page-12-2"></span>**3.2 Rijksbeleid**

# <span id="page-12-3"></span>*3.2.1 Structuurvisie Infrastructuur en Ruimte (SVIR)*

# *Toetsingskader*

Op 13 maart 2012 is de Structuurvisie Infrastructuur en Ruimte (SVIR) van kracht geworden. Deze structuurvisie vormt de uitwerking van de ambities van het Rijk, op basis van haar verantwoordelijkheden, in Rijksdoelen en daarmee samenhangende nationale belangen op het gebied van een samenhangend ruimtelijk en mobiliteitsbeleid. Het Rijk heeft tot doel Nederland concurrerend, bereikbaar, leefbaar en veilig te maken in een periode van economische conjunctuurschommelingen, klimaatverandering en toenemende regionale verschillen. Aanleiding voor het vaststellen van de visie is de constatering dat het voorheen geldende ruimtelijke Rijksbeleid onvoldoende bijdroeg aan het behalen van deze doelen, onder meer door het veroorzaken van bestuurlijke drukte, ingewikkelde regelgeving en een te sectorale blik op vraagstukken. Om dit te keren brengt het Rijk de ruimtelijke ordening zo dicht mogelijk bij diegene die het aangaat en laat het meer over aan gemeenten en provincies.

Het Rijk onderscheidt thans nog dertien nationale belangen; uitsluitend op basis van deze belangen intervenieert het Rijk in de ruimtelijke ordening. Een groot deel van deze belangen leidt tot het reserveren van ruimte voor functies. Dit betreft dan bijvoorbeeld het reserveren van ruimte voor waterberging, militaire activiteiten en de uitbreiding van het hoofdwegennet. Deze belangen zijn vastgelegd in het Besluit algemene regels ruimtelijke ordening (Barro) en de Regeling algemene regels ruimtelijke ordening (Rarro). Eén van de belangen die niet leidt tot een ruimtereservering is het belang van een 'zorgvuldige afweging en transparante besluitvorming bij alle ruimtelijke en infrastructurele besluiten'. In het kader van dit belang heeft het Rijk besloten om, ten behoeve van het verminderen van de bestuurlijke drukte en het neerleggen van verantwoordelijkheden bij decentrale overheden, de verstedelijkingsstrategie te wijzigen. Dit houdt in dat het bundelingsbeleid, verdichtingsbeleid, locatiebeleid voor bedrijven en voorzieningen, beleid voor basiskwaliteit, stedelijke netwerken, nationale landschappen en rijksbufferzones is afgeschaft en dat daar slechts één beleidslijn voor terug komt: de 'ladder voor duurzame verstedelijking'. Deze 'ladder' heeft tot doel het principe van vraaggericht programmeren en het principe van zorgvuldig ruimtegebruik bindend voor te schrijven bij de afwegingen van gemeenten en provincies. Dit belang is als procesvereiste vastgelegd in het Besluit ruimtelijke ordening (Bro).

Grondgedachte van de 'ladder' is dat een activiteit op meerdere locaties zou kunnen plaatsvinden en dat vervolgens de planologisch meest juiste locatie gekozen moet worden. Dat gaat uit van de activiteit. Hiermee wordt beoogd om de voorheen bestaande praktijk, waarbij in veel gevallen een bestemming wordt gezocht voor een bepaalde locatie (bv. herbestemmen van een voormalige vuilstortplaats), om te vormen.

### *Beoordeling*

Onderhavige ontwikkeling is als relatief kleinschalig aan te merken, waardoor geen van de onderwerpen uit de Structuurvisie Infrastructuur en Ruimte van directe toepassing is op de ontwikkeling. Enkel een efficiënt gebruik van de ruimte en een zorgvuldige afweging bij een ruimtelijk besluit, is wel van toepassing op het onderhavige initiatief. Het beleid van het Rijk hieromtrent wordt geëffectueerd door het Barro en het Rarro en de 'ladder voor duurzame verstedelijking'. Toetsing aan deze instrumenten komt in navolgende paragrafen aan bod.

# *Conclusie*

Geconcludeerd kan worden dat de onderhavige ontwikkeling niet in strijd is met de Structuurvisie Infrastructuur en Ruimte.

# <span id="page-13-0"></span>*3.2.2 Besluit en ministeriële regeling algemene regels ruimtelijke ordening (Barro, Rarro)*

# *Toetsingskader*

Het Rijk heeft in de hiervoor genoemde SVIR vastgesteld dat voor een beperkt aantal onderwerpen de bevoegdheid om algemene regels te stellen zou moeten worden ingezet. De SVIR bepaalt welke kaderstellende uitspraken zodanig zijn geformuleerd dat deze bedoeld zijn om beperkingen te stellen aan de ruimtelijke besluitvormingsmogelijkheden op provinciaal en gemeentelijk niveau. Ten aanzien daarvan is een borging door middel van normstelling, gebaseerd op de Wet ruimtelijke ordening, gewenst. Die uitspraken onderscheiden zich in die zin dat van de provincies en de gemeenten wordt gevraagd om de inhoud daarvan te laten doorwerken in de ruimtelijke besluitvorming. Zij zijn dus concreet normstellend bedoeld en worden geacht direct of indirect door te werken tot op het niveau van de lokale besluitvorming, zoals de vaststelling van bestemmings- en wijzigingsplannen.

Het Besluit algemene regels ruimtelijke ordening (Barro) bevestigt in juridische zin die kaderstellende uitspraken. Op 30 december 2011 is het Barro in werking getreden met daarin een regeling voor een beperkt aantal onderwerpen. Op 1 oktober 2012 is het besluit aangevuld met regels voor de andere beleidskaders uit de SVIR en tevens uit het Nationaal Waterplan en het Derde Structuurschema Elektriciteitsvoorziening. Door de nationale belangen vooraf in bestemmingsplannen te borgen, wordt met het Barro bijgedragen aan versnelling van de besluitvorming bij ruimtelijke ontwikkelingen en vermindering van de bestuurlijke drukte. Een aantal onderwerpen is geregeld in de bij het Barro behorende Regeling algemene regels ruimtelijke ordening (Rarro).

# *Beoordeling*

Op 1 juli 2016 is een wijziging van het Rarro (periodieke actualisatie en herstel van enkele gebreken, 6 e wijziging) in werking getreden. Volgens de kaarten behorende bij het Rarro is het plangebied gelegen binnen het radarverstoringsgebied van het radarstation op de locatie Herwijnen. In een gebied rondom dit radarstation moet rekening worden gehouden met de functionele bruikbaarheid daarvan. Rondom het radarstation mogen geen bestemmingen opgenomen worden die het oprichten van bouwwerken mogelijk maken die door hun hoogte onaanvaardbare gevolgen kunnen hebben voor de werking van de radar. In onderhavig radarverstoringsgebied is de maximale hoogte van windturbines gesteld op 90 meter ten opzichte van NAP. In het onderhavige plan wordt geen nieuwe bebouwing mogelijk gemaakt boven de ter plaatse geldende maximale hoogtemaat en er wordt ook geen planologisch kader geboden voor het oprichten van windturbines. Het initiatief heeft daarmee geen gevolgen voor het radarstation. Tevens is het plangebied gelegen binnen het radarverstoringsgebied behorende bij het radarstation Volkel. Hiervoor geldt een maximale bouwhoogte van 114 meter voor bouwwerken ten opzichte van NAP. Ook dergelijke bouwhoogtes zijn in het plan niet aan de orde.

Voor het overige zijn er ten aanzien van het onderhavige plangebied geen regels uit het Barro en het Rarro van toepassing, aangezien er bij de onderhavige ontwikkeling geen nationale belangen of nationaal aangewezen gebieden zijn gemoeid.

# *Conclusie*

Geconcludeerd kan worden dat de onderhavige ontwikkeling passend is binnen de regels zoals gesteld in het Barro en de Rarro.

# <span id="page-14-0"></span>*3.2.3 Ladder voor duurzame verstedelijking (art. 3.1.6 lid 2 Bro)*

# *Toetsingskader*

Op 1 oktober 2012 is art. 3.1.6, lid 2 toegevoegd aan het Besluit ruimtelijke ordening (Bro); dit artikel bevat de 'ladder voor duurzame verstedelijking'. Met de toevoeging van dit artikel in het Bro is beoogd vanuit een oogpunt van ruimtelijke ordening ongewenste leegstand te vermijden en zorgvuldig ruimtegebruik te stimuleren (ECLI:NL:RVS:2017:353, r.o. 18.5). Op 1 juli 2017 is een wijziging van art. 3.1.6, lid 2 Bro in werking getreden. Het Bro regelt thans dat 'de verantwoording van een juridisch verbindend ruimtelijk besluit van een decentrale overheid dat een nieuwe stedelijke ontwikkeling mogelijk maakt, een beschrijving dient te bevatten van de behoefte aan die ontwikkeling. Tevens is geregeld dat indien het ruimtelijk besluit die ontwikkeling mogelijk maakt buiten het bestaand stedelijk gebied, de verantwoording een motivering dient te bevatten waarom niet binnen het bestaand stedelijk gebied in die behoefte kan worden voorzien'. De definiëring van enkele van de in het artikel genoemde begrippen in art. 1.1.1 Bro laat onverlet dat de 'ladder voor duurzame verstedelijking' als een 'open norm' is te kwalificeren. Dit houdt in dat de norm inhoudelijk open is en onder verschillende omstandigheden nader ingevuld moet worden. Sinds de inwerkingtreding van het artikel heeft de Afdeling bestuursrechtspraak Raad van State (ABRvS) in haar jurisprudentie de norm veelvuldig ingevuld en daardoor verder begrensd. Op 28 juni 2017 heeft de ABRvS een zogenoemde 'overzichtsuitspraak' gedaan (ECLI:NL:RVS:2017:1724, r.o. 2 t/m 12.8), waarin de dan geldende en op basis van de voornoemde wijziging te behouden jurisprudentielijnen nader uit een worden gezet. Op basis van deze jurisprudentielijnen kan de 'ladder voor duurzame verstedelijking' concreet worden toegepast.

# *Beoordeling*

Toetsend aan deze ladder dient allereerst te worden bepaald of onderhavig project voorziet in een 'nieuwe stedelijke ontwikkeling'. Ingevolge artikel 1.1.1, eerste lid, aanhef en onder i, wordt in het Bro en de daarop berustende bepalingen onder een stedelijke ontwikkeling verstaan: 'ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'. De Handreiking van I&M geeft richting aan het begrip 'andere stedelijke voorzieningen' en benoemt hiertoe onderwijs, zorg, cultuur, bestuur, indoor sport en leisure.

# *Conclusie*

Uit de jurisprudentie die is verschenen sinds de inwerkingtreding van de ladder blijkt dat de Afdeling een zekere ondergrens stelt aan ontwikkelingen wanneer het gaat om de beoordeling of sprake is van een stedelijke ontwikkeling. Zo heeft de Afdeling ten aanzien van woningbouwplannen geoordeeld dat de realisatie van 1 woning (AbRvS 14 januari 2014, nr 201308263/2/R4), 4 woningen (AbRvS 27 augustus 2014, nr. 201311233/1/R4) of 6 woningen, waarvan 3 rechtstreeks bestemd en 3 eerst na toepassing van een wijzigingsbevoegdheid (Vz AbRvS 4 juni 2014, nr. 201401129/1/R4), niet zijn aan te merken als een stedelijke ontwikkeling.

Het planvoornemen met één woning is niet aan te merken als een stedelijke ontwikkeling.

# <span id="page-14-1"></span>**3.3 Provinciaal beleid**

## <span id="page-14-2"></span>*3.3.1 Omgevingsvisie Noord-Brabant*

### *Toetsingskader*

In de Omgevingsvisie Noord-Brabant schetst de provincie een wensbeeld van de fysieke leefomgeving in 2050. De analyse van de huidige kwaliteit van de fysieke leefomgeving en de trends en ontwikkelingen die hierop van invloed zijn, laten zien dat nieuw beleid en stevige inspanningen van de provincie nodig zijn om de ambities te bereiken. In de omgevingsvisie zijn vijf opgaven geformuleerd, waarvoor de provincie doelen heeft gesteld. Om die ambities te bereiken schetst de omgevingsvisie de eerste contouren van het voorgenomen beleid. Dit beleid wordt verder uitgewerkt met concrete maatregelen

De volgende vijf opgaven zijn opgenomen in de Brabantse omgevingsvisie:

- Basisopgave, werken aan veiligheid, gezondheid en omgevingskwaliteit
- Werken aan de Brabantse energietransitie
- Werken aan een klimaatproof Brabant
- Werken aan de slimme netwerkstad
- Werken aan een concurrerende, duurzame economie

Voor de opgaven zijn doelen gesteld en is aangegeven welke stappen de provincie wil zetten om deze doelen te bereiken. Met een fictieve dronevlucht beschrijft de visie de beoogde situatie in 2050, waarvan hieronder een citaat is opgenomen.

*"Verder oostwaarts zien we weer volop zonneparken in Oost-Brabant maar ook windmolens die worden ontmanteld. De invloed van de veehouderij is veranderd. Van effen groene, maar ecologisch gezien levenloze vlaktes, is het agrarisch landschap weer veel gevarieerder. Er wordt meer rekening gehouden met de ondergrond. Ook zijn er weer kruiden en wilde bloemen. Daardoor zijn er weer meer insecten en daardoor weer meer akker-struweel- en weidevogels. Door samenwerking van alle partijen is er sprake van een gebied met een grote agro- en foodsector, waar het evenwicht tussen ecologie en economie hersteld is èn waar boeren en burgers elkaar weer weten te vinden. Vee wordt gehouden in schone, aantrekkelijk vormgegeven en goed ingepaste stallen. Veehouderij en plantaardige teelten vormen samen een internationaal circulair systeem waarin nog nauwelijks verliezen naar bodem, water of lucht optreden. Mest van mens en dier is in dit systeem een waardevolle grondstof en kunstmest wordt nog maar mondjesmaat gebruikt. De agrofoodsector is betekenisvol en maatschappelijk hergewaardeerd door intensieve samenwerking met Greenport Venlo, met de Wageningse agrofood-experts, met de HAS en andere scholen en uiteraard ook de Brainportinnovatoren. Duurzame kwaliteitsproducten; elke Brabander is er trots op!"*

*Citaat uit Omgevingsvisie Noord-Brabant*

# *Beoordeling*

De Omgevingsvisie Noord-Brabant is nader uitgewerkt in de Interim omgevingsverordening Noord-Brabant. De Interim omgevingsverordening is één van de uitvoeringsinstrumenten voor de provincie Noord-Brabant om provinciale doelen te realiseren.

# <span id="page-15-0"></span>*3.3.2 Interim omgevingsverordening Noord-Brabant*

# *Toetsingskader*

In de Interim omgevingsverordening Noord-Brabant, hierna: 'Iov' worden regels gesteld waaraan bestemmingsplannen moeten voldoen. De regels in de verordening gelden voor gemeenten en niet rechtstreeks voor burgers. De verordening bevat regels voor:

- Regionaal perspectief voor wonen en werken;
- Ruimte-voor-ruimteregeling;
- Groene hoofdstructuur-natuur en Ecologische hoofdstructuur;
- Bescherming tegen wateroverlast en overstromingen;
- Grond- en oppervlaktewatersysteem;
- Land- en tuinbouw;
- Water;
- Cultuurhistorie;
- Agrarisch gebied.

Op 25 oktober 2019 hebben Provinciale Staten de Interim omgevingsverordening vastgesteld. De Interim omgevingsverordening is op 5 november 2019 in werking getreden.

Provincies zijn verplicht om een omgevingsverordening te hebben voordat de Omgevingswet per 2021 ingaat. Met de Interim omgevingsverordening zet de provincie Noord-Brabant een 1e stap op weg naar de definitieve omgevingsverordening.

De Interim omgevingsverordening voegt bestaande regels uit 6 verordeningen samen. De regels zijn eenvoudiger opgeschreven en omgezet naar een nieuw digitaal systeem, met een meer gebruiksvriendelijke opbouw. Met de Interim omgevingsverordening zet de provincie ook een 1e stap om de regels beter te laten aansluiten bij de werkwijze van de Brabantse Omgevingsvisie en de Omgevingswet. De Interim omgevingsverordening zorgt ervoor dat de provincie en partijen waar ze mee samenwerkt ervaring kunnen opdoen met die nieuwe werkwijze. Waarbij er meer ruimte is om goede initiatieven van inwoners, ondernemers en andere overheden te ondersteunen en maatwerk toe te passen.

De Interim omgevingsverordening is beleidsneutraal van karakter. Dat betekent dat er geen nieuwe beleidswijzigingen zijn doorgevoerd, behalve als deze voortvloeien uit vastgesteld beleid, zoals de omgevingsvisie. In principe zijn de huidige regels gehandhaafd met het huidige beschermingsniveau.

De Verordening ruimte Noord-Brabant bevat zowel algemene regels (o.a. over de bevordering van de ruimtelijke kwaliteit) als gebiedsgerichte regels. Bij de gebiedsgerichte regels is vervolgens een onderscheid gemaakt naar 'structuren' (basisregels) en 'aanduidingen' (aanvullende of afwijkende regels ten opzichte van de basisregels of andere aanduidingen). De ontwikkelingsmogelijkheden voor locaties worden met name bepaald door de ligging van de locatie binnen de eerdergenoemde structuren en aanduidingen.

# *Beoordeling*

Op basis van de plankaart van de Verordening is het plangebied gelegen in een landelijke kern in het stedelijk gebied, zie onderstaande afbeelding. Binnen het stedelijk gebied moet sprake zijn van zorgvuldig ruimtegebruik. Het toevoegen van een extra woning binnen een reeds bestaande woonbestemming past binnen deze doelstelling. De beschikbare ruimte in een reeds verstedelijkt gebied wordt immers beter benut. Verdere verstening van de gebieden buiten het stedelijk gebied wordt hierdoor voorkomen.

# <span id="page-17-0"></span>**3.4 Gemeentelijk beleid**

# <span id="page-17-1"></span>*3.4.1 Structuurvisie Someren 2028*

# *Toetsingskader*

Op 24 april 2013 is de 'Structuurvisie Someren 2028' vastgesteld. Deze structuurvisie integreert reeds bestaande beleidsdocumenten en scherpt het beleid op sommige punten aan.

In de Structuurvisie hebben wij aangegeven in 2028 een duurzame, krachtige, zelfbewuste en zelfstandige gemeente te willen zijn die haar landelijke positie in Brainport goed weet te benutten. Someren ontleent haar identiteit aan het landelijke Brabantse karakter. Het kwalitatief goede bos-, natuur- en buitengebied zorgt er mede voor dat Someren een goed woonklimaat kent en een aantrekkelijke vestigingslocatie is voor bedrijven met een schaal die past bij Someren. Door de verscheidenheid en toegankelijkheid van het buitengebied in zijn algemeenheid en een landelijk bekende toeristische attractie specifiek, heeft Someren een aantrekkingskracht op recreanten.

Voor het buitengebied streven we naar het handhaven en versterken van de ruimtelijke kwaliteit. Om dit te bereiken, is er voorrang in dit gebied voor boeren, burgers en buitenlui (recreanten). De landschappelijk waarden en de natuur willen we behouden en daar waar mogelijk versterken. Bedrijfsmatige activiteiten die hierin niet thuishoren worden tegengegaan.

# *Beoordeling*

De planlocatie is gelegen in een gebied dat in de structuurvisie is aangeduid als 'woningbouwlocatie korte termijn'. De structuurvisie kenmerkt voor de planlocatie en omgeving geen duidelijke gebiedskenmerken, naast dat het een geschikte locatie betreft voor uitbreiding van de kern Someren-Eind.

Het planvoornemen past binnen de doelstellingen van de structuurvisie.

*Uitsnede structuurvisiekaart Someren-Eind*

# <span id="page-19-0"></span>*3.4.2 Bestemmingsplan Someren-Eind*

# *Toetsingskader*

Aan de locatie is overeenkomstig het vigerend bestemmingsplan 'Someren-Eind' van de gemeente Someren, de enkelbestemming 'Wonen' toegekend alsmede de bouwaanduiding 'bijgebouwen'. De enkelbestemming 'Wonen' maakt het mogelijk om binnen een bouwvlak een woning te bouwen. Echter op het beoogde perceel T1313 is geen bouwvlak opgenomen. In het bestemmingsplan is er geen passende wijzigingsbevoegdheid opgenomen ten behoeve van het toevoegen van een bouwkavel en het oprichten van een extra woning.

*Uitsnede vigerend bestemmingsplan 'Someren-Eind'*

# *Beoordeling*

Het planvoornemen om een levensloopbestendige woning te realiseren benodigd een wijziging in het bestemmingsplan. Het huidige bestemmingsplan voorziet echter niet de mogelijkheid om de bestemming te wijzigen naar de bestemming 'wonen'. Derhalve dient het bestemmingsplan ter plaatse van de planlocatie te worden herzien. Hiertoe is deze toelichting opgesteld.

# *Conclusie*

Middels een partiële herziening van het bestemmingsplan kan het planvoornemen worden gerealiseerd.

# <span id="page-20-0"></span>**4 PLANOLOGISCH RELEVANTE (MILIEU)ASPECTEN**

# <span id="page-20-1"></span>**4.1 Inleiding**

Milieubeleid wordt steeds meer geïncorporeerd in andere beleidsvelden. Verbreding van milieubeleid naar andere beleidsterreinen is dan ook een belangrijk uitgangspunt. Ook in de ruimtelijke planvorming is structureel aandacht voor milieudoelstellingen nodig. De milieudoelstellingen worden daartoe integraal en vanaf een zo vroeg mogelijk stadium in het planvormingsproces meegewogen. Een duurzame ontwikkeling van de gemeente Someren is een belangrijk beleidsuitgangspunt dat zijn doorwerking heeft in meerdere beleidsterreinen. In dit hoofdstuk wordt aangetoond dat in milieutechnisch opzicht geen belemmeringen bestaan voor het planvoornemen. Achtereenvolgens worden behandeld:

- bodem;
- cultuurhistorie;
- archeologie;
- natuur;
- flora en fauna;
- wegverkeerslawaai;
- bedrijven en milieuzonering;
- externe veiligheid;
- luchtkwaliteit;
- kabels en leidingen;
- waterhuishouding;
- milieueffectrapportage en vormvrije m.e.r.-beoordeling.

# <span id="page-20-2"></span>**4.2 Bodem**

# *Toetsingskader*

De bodemkwaliteit is in het kader van de Wet ruimtelijke ordening (Wro) van belang indien er sprake is van functieveranderingen en/of een ander gebruik van de gronden. De bodem moet geschikt zijn voor de functie. Mocht er een verontreiniging te verwachten zijn dan wel mocht deze feitelijk aanwezig zijn, dan dient voor vaststelling van een plan en/of het nemen van het besluit inzichtelijk gemaakt te worden of de bodemverontreiniging de voorgenomen functie- en/of bestemmingswijziging in het kader van gezondheid en/of financieel gezien in de weg staat. Hierbij dient inzichtelijk gemaakt te worden of sprake is van een te verwachten of feitelijke verontreiniging.

# *Beoordeling*

Voor de planlocatie is een bodemonderzoek uitgevoerd wat is toegevoegd als bijlage. Op basis van het uitgevoerde onderzoek en de analyseresultaten kan worden geconcludeerd dat de locatie niet meer als onverdachte locatie kan worden beschouwd op basis van de verhoging van metalen in het grondwater. Echter, gelet op het regionale karakter van de metaalverontreinigingen in het grondwater en het ontbreken van verontreinigingen in de grond kan de onderzoekslocatie als "onverdacht" ten opzichte van haar omgeving worden beschouwd.

Met betrekking tot de verhoging van koper betreft dit vermoedelijk een verhoogde achtergrondwaarde. Indien hiervoor aanvullend onderzoek van het grondwater noodzakelijk wordt geacht, wat onwaarschijnlijk is gezien de Interventiewaarde niet wordt overschreden, zal dit plaatsvinden in de omgevingsvergunning 'bouw' fase.

# *Conclusie*

De bestaande grondkwaliteit staat het beoogde gebruik niet in de weg.

# <span id="page-21-0"></span>**4.3 Cultuurhistorie**

# Toetsingskader

Per 1 januari 2012 is de Modernisering Monumentenzorg (MoMo) in werking getreden. Als gevolg van de MoMo is artikel 3.1.6, lid 5 Bro toegevoegd. Wat eerst voor alleen archeologie gold, geldt nu ook voor al het cultureel erfgoed. In de toelichting van het bestemmingsplan dient een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden. De opsteller en vaststeller van het bestemmingsplan is daarmee dus verplicht om breder te kijken dan alleen naar het facet archeologie. Ook de facetten historische (steden)bouwkunde en historische geografie dienen te worden meegenomen in de belangenafweging. Hierbij gaat het om zowel beschermde als niet formeel beschermde objecten en structuren.

# *Beleid provincie Noord-Brabant*

In de provincie Noord-Brabant dienen in het kader van het behoud van waardevolle cultuurhistorische elementen en archeologische vindplaatsen, bestemmingsplannen te worden getoetst aan de provinciale Cultuurhistorische Waardenkaart (CHW). Hierop staan de bepalende cultuurhistorische elementen aangeven.

# *Beoordeling*

Uit de cultuurhistorische waardenkaart volgt dat de locatie niet is gelegen binnen een gebied met provinciaal cultuurhistorisch belang. Onderhavig initiatief is daarbij kleinschalig van aard en draagt geen noemenswaardige bijdrage aan eventueel cultuurhistorische waarden.

De dichtstbijzijnde cultuurhistorisch waardevolle lijn betreft de Kampstraat. Het initiatief vormt geen belemmering voor deze cultuurhistorisch waardevolle lijn. Het plangebied is gelegen in gebied Peelrand en aan een geografisch historische lijn van redelijk hoge waarde. Het plan is echter niet direct van invloed op de peelrand of de geografische historische lijn.

De ontwikkeling doet hierdoor geen afbreuk aan cultuurhistorische waarden in de omgeving.

*Uitsnede Cultuurhistorische Waardenkaart (CHW). Bron: provincie Noord-Brabant*

# <span id="page-22-0"></span>**4.4 Archeologie**

# *Toetsingskader*

In Europees verband is het zogenaamde 'Verdrag van Malta' tot stand gekomen. De uitgangspunten van dit verdrag dienen te worden vertaald in nationale wetgeving. In Nederland heeft deze vertaling plaatsgevonden in de Erfgoedwet, welke in werking is getreden op 1 juli 2016. Ten aanzien van het aspect 'archeologie' is in art. 9.1, lid 1 van de Erfgoedwet, welk artikel een deel van het overgangsrecht regelt, bepaalt dat tot het tijdstip waarop de Omgevingswet in werking treedt onder meer Hoofdstuk V, paragraaf 1 van de inmiddels vervallen Monumentenwet 1988 van toepassing blijft. In Hoofdstuk V, paragraaf 1 is vastgelegd dat een gemeente in de ruimtelijke besluitvorming (w.o. bestemmingsplannen en omgevingsvergunningen voor planologisch afwijken) rekening dient te houden met de in de grond aanwezige dan wel te verwachten monumenten (artt. 38a t/m 41 Monw 1988). Daartoe kan de gemeente in dat besluit regels stellen, bijvoorbeeld tot het doen van archeologisch onderzoek. Het al dan niet stellen van regels ten aanzien van archeologie dient te rusten op voldoende informatie over de archeologische situatie (ECLI:NL:RVS:2011:BU7102, r.o. 2.9.7). Deze informatie kan worden verkregen door gebiedsdekkende kaarten waarop archeologische verwachtingswaarden zichtbaar zijn. Op basis hiervan kan archeologisch beleid worden ontwikkeld.

### *Beleid gemeente Someren*

Het gemeentelijk archeologiebeleid is vervat in de Nota Archeologiebeleid gemeente Someren met daarin een archeologische verwachtingskaart van de gemeente. In de nota wordt aangegeven dat het bestemmingsplan het centrale juridische instrument vormt om archeologische monumenten te beschermen. Dat gebeurt door het opnemen van een dubbelbestemming.

*De Archeologiekaar van Someren – categorie 6: gebieden met een lage archeologische verwachting, geen onderzoeksplicht*

# *Beoordeling*

In het vigerend bestemmingsplan 'Someren-Eind' is aan het plangebied geen dubbelbestemming voor archeologie toegekend aangezien de verwachtingswaarde laag is (categorie 6) en geen onderzoeksplicht geldt.

# *Conclusie*

Het planvoornemen voorziet in de realisatie van een levensloopbestendige woning waarbij bodemingrepen en nieuwbouwwerkzaamheden plaatsvinden. Echter voorziet het plangebied een lage archeologische verwachting zonder onderzoeksplicht. Het initiatief heeft geen consequenties voor eventuele aanwezige archeologische waarden.

### <span id="page-23-0"></span>**4.5 Natuur**

# *Toetsingskader*

De Wet natuurbescherming (Wnb) is een wet van 16 december 2015, houdende regels ter bescherming van de natuur. De Wet natuurbescherming is in werking getreden op 1 januari 2017 en vervangt daarmee het voorheen geldende wettelijke stelsel voor de natuurbescherming, zoals neergelegd in de Natuurbeschermingswet 1998, de Flora- en faunawet en de Boswet.

De wet regelt ten eerste de taken en bevoegdheden ten behoeve van de bescherming van natuurgebieden en planten- en diersoorten. Daarnaast bevat de wet onder meer bepalingen over de jacht en over houtopstanden. In de Wet natuurbescherming is de Europese regelgeving omtrent natuurbescherming, zoals vastgelegd in de Vogelrichtlijn (Richtlijn 2009/147/EG, 30 november 2009) en Habitatrichtlijn (Richtlijn 92/43/EEG, 21 mei 1992) als uitgangspunt genomen.

De gebiedsbescherming van de Natura 2000-gebieden is geregeld in hoofdstuk 2 van de Wnb.

# *Beoordeling*

Natura 2000-gebieden kunnen schade ondervinden wegens diverse aspecten, zoals verdroging, oppervlakteverlies, verontreiniging, versnippering, optische verstoring, verzuring en vermesting. De afstand van de planlocatie tot omliggende Natura 2000-gebieden is weergeven op onderstaande afbeelding.

Gezien de afstand meer dan 3 kilometer groot is, is enkel de mogelijke stikstofdepositie ten aanzien van het planvoornemen relevant.

In de bijlage is derhalve een AERIUS-berekening toegevoegd voor de gebruiksfase,zijnde de dagelijkse verkeersbewegingen van de toekomstige bewoners van de woning en een AERIUS-berekening voor de aanlegfase.

Voor de aanlegfase worden de verkeersbewegingen onderverdeeld in licht verkeer (zoals personenauto's, bestelbussen en vrachtwagens met 4 wielen), zwaar verkeer (zoals vrachtwagens en trekkers) en mobiele werktuigen (zoals verreijkers, heftrucks en hijskranen). Voor wat betreft de aanlegfase is in dit onderzoek uitgegaan van 365 werkdagen. Hierbij wordt ervan uitgegaan dat voor het project in totaal 1460 lichte verkeerbewegingen (personenauto van de uitvoerder welke elke dag het project betreedt en 3 werkbusjes van het personeel/onderaannemers per dag), 104 middelzwaar vrachtverkeerbewegingen (2 bodediensten per week en ten behoeve van levering EPS bekisting, steigerwerk, kozijnen, etc.) en 104 zwaar vrachtverkeerbewegingen (wapening, vloeren, gevelstenen, etc.) nodig zijn.

| Werktuig      | Bouwjr. | Brandstof | Vermogen<br>(kW) | Lastfactor | Draaiuren<br>(per jaar) |
|---------------|---------|-----------|------------------|------------|-------------------------|
| Betonstorters | 2019    | Diesel    | 200              | 15         | 24                      |
| Mobiele kraan | 2020    | Diesel    | 125              | 40         | 24                      |
| Graafmachine  | 2020    | Diesel    | 60               | 50         | 24                      |

Ten aanzien van de mobiele bronnen is uitgegaan van de inzet van onderstaande werktuigen.

| Verreiker | 2020 | Diesel | 70  | 25 | 100 |
|-----------|------|--------|-----|----|-----|
| Hijskraan | 2019 | Diesel | 200 | 25 | 24  |

# *Conclusie*

Het planvoornemen heeft een stikstofuitstoot op omliggende Natura2000-gebieden van 0,00 mol/ha/jr, in de aanlegfase alsmede de gebruiksfase, zoals blijkt uit een Aerius berekening in bijlage 2. De ontwikkeling van de woning heeft met zekerheid geen mogelijke effecten op een Natura-2000 gebied.

# <span id="page-25-0"></span>**4.6 Flora en fauna**

# *Toetsingskader*

De Wet natuurbescherming (Wnb) is een wet van 16 december 2015, houdende regels ter bescherming van de natuur. De Wet natuurbescherming is in werking getreden op 1 januari 2017 en vervangt daarmee het voorheen geldende wettelijke stelsel voor de natuurbescherming, zoals neergelegd in de Natuurbeschermingswet 1998, de Flora- en faunawet en de Boswet.

De wet regelt ten eerste de taken en bevoegdheden ten behoeve van de bescherming van natuurgebieden en planten- en diersoorten. Daarnaast bevat de wet onder meer bepalingen over de jacht en over houtopstanden. In de Wet natuurbescherming is de Europese regelgeving omtrent natuurbescherming, zoals vastgelegd in de Vogelrichtlijn (Richtlijn 2009/147/EG, 30 november 2009) en Habitatrichtlijn (Richtlijn 92/43/EEG, 21 mei 1992) als uitgangspunt genomen. Voor de soortenbescherming is wettelijk bovendien rechtstreeks verwezen naar het Verdrag van Bern en het Verdrag van Bonn.

Het beschermingsregime betreffende soorten (flora en fauna) is opgenomen in hoofdstuk 3 van de Wnb. De verbodsbepalingen zijn hierbij afhankelijk gesteld van de soort (en daarmee de opname van die soort op de diverse lijsten) en de voorgenomen handelingen. Bovendien is een algemeen geldende zorgplicht opgenomen om handelingen achterwege te laten of maatregelen te treffen, om te voorkomen dat nadelige gevolgen ontstaan voor in het wild levende dieren en planten.

Conform de Wet natuurbescherming is de initiatiefnemer bij ruimtelijke ingrepen verplicht op de hoogte te zijn van mogelijke voorkomende beschermde soorten binnen het plangebied. Vanuit die kennis dienen plannen en projecten getoetst te worden aan eventuele strijdigheid met de verbodsbepalingen uit de Wnb. Conform vaste jurisprudentie kan een plan worden vastgesteld indien aannemelijk wordt gemaakt dat het aspect flora en fauna niet aan de uitvoerbaarheid van het plan in de weg staat.

# *Beoordeling*

In Nederland komen ongeveer 30.000 soorten dieren en planten voor. De Wet Natuurbescherming regelt de bescherming van circa 500 in het wild voorkomende soorten inheemse planten en dieren. In de Wet Natuurbescherming is onder meer bepaald dat beschermde diersoorten niet gedood, gevangen of verontrust mogen worden en plantensoorten niet geplukt, uitgestoken of verzameld mogen worden. Bovendien dient iedereen voldoende zorg in acht te nemen voor in het wild levende dieren en planten. Daarnaast is het niet toegestaan om hun directe leefomgeving, waaronder nesten en holen, te beschadigen, te vernielen of te verstoren.

Bij het beoordelen van de in het plangebied voorkomende beschermde soorten gaat het primair om soorten die door de ingreep direct beïnvloed worden, doordat:

- Zij fysiek aangetast worden (doden/verwonden van dieren, verwijderen van planten);
- Zij verstoord worden (toename van geluid of licht);
- Hun vaste verblijfplaatsen c.q. groeiplaatsen aangetast of verstoord worden.

Afhankelijk van de voorgestane activiteiten op de planlocaties en de aangetroffen soorten geldt een vrijstelling of dient een ontheffing te worden aangevraagd. Hierbij geldt dat de regeling strikter is bij een zeldzame soort en ingrijpende activiteit. Vogels zijn in Nederland op gelijke wijze beschermd, waarbij geldt dat vooral in het broedseizoen (15 maart – 15 juli) sprake kan zijn van verontrusten, doden of verstoren van nestplaatsen.

De soorten beschermende werking is dus rechtstreeks opgenomen in de Wet natuurbescherming. Gelet op de aard van het planinitiatief, dient met name bepaald te worden of ter plaatse van de planlocaties beschermde natuurwaarden (rode lijst soorten) bevinden, die verstoord zouden kunnen worden door de realisatie van de Ruimte voor Ruimte woning. Verboden handelingen dienen desondanks zoveel mogelijk te worden voorkomen en handelingen mogen niet leiden tot aantasting van de gunstige staat van instandhouding. Het (onopzettelijk) doden, verwonden of verontrusten van deze soorten dient zo veel mogelijk voorkomen te worden.

Voor de planlocatie en de omgeving, het gehele postcodegebied, is een 'effectenindicator soorten' scan van het Ministerie van Landbouw Natuur en Voedselkwaliteit uitgevoerd op de OLO-activiteit: 'Woning bouwen'.

| Soortgroepen   |  |  |
|----------------|--|--|
| Zoogdieren (1) |  |  |

| Storende factoren per verbodsbepaling                                                     | Gevoeligheid |
|-------------------------------------------------------------------------------------------|--------------|
| Het is verboden (opzettelijk) nesten, voortplantingsplaatsen te beschadigen of vernielen. |              |
| verlies vaste voortplantings- rust- of verblijfplaatsen<br>+                              | gevoelig     |
| verlies functioneel leefgebied<br>+                                                       | gevoelig     |
| versnippering leefgebied<br>+                                                             | gevoelig     |
| +<br>verontreiniging                                                                      | gevoelig     |
| verdroging<br>+                                                                           | gevoelig     |
|                                                                                           |              |
| Het is verboden dieren opzettelijk te verstoren.                                          |              |
| verstoring door geluid<br>+                                                               | onbekend     |
| +<br>verstoring door licht                                                                | onbekend     |
| verstoring door trilling<br>+                                                             | gevoelig     |
| verstoring door beweging<br>+                                                             | gevoelig     |
| Het is verboden opzettelijk beschermde soorten te doden en vangen.                        |              |

Uit de Effectenindicator soorten blijkt dat het planvoornemen mogelijk storende effecten kan veroorzaken op eventueel in het postcodegebied aanwezige zoogdieren. Gezien de aard van het planvoornemen kunnen de volgende storende effecten redelijkerwijs niet plaatsvinden: vermesting, verzoeting, verzilting, verontreiniging, verandering stroomsnelheid, verandering overstromingsfrequentie, verandering dynamiek substraat, verstoring door licht, geluid, trilling, beweging en mechanische effecten.

De mogelijke storende factoren vanuit de Effectenindicatorzijn middels een veldbezoek aan de locatie verder onderzocht.

### <span id="page-27-0"></span>*4.6.1 Veldbezoek Flora en fauna*

Op 6 maart 2021 is door initiatiefnemer een veldbezoek gebracht aan de planlocatie. Het plangebied bestaat momenteel uit kort gemaaid grasland (Engels raaigras) wat ar dagelijks gebruikt wordt als achtertuin. Het plangebied is omheind met gaas hekwerk en een houten schutting. Hieronder zijn foto's van het plangebied weergeven.

Tijdens het veldbezoek zijn geen beschermde soorten aangetroffen. Tevens is geen mogelijk habitat voor beschermde soorten geconstateerd.

Gezien dit huidige intensieve gebruik van de gronden ten behoeve van de woon en tuinfunctie is de aanwezigheid van beschermde of bijzondere soorten niet te verwachten. Daarnaast ontbreekt het aan geschikt habitat.

*Foto plangebied oost-west georiënteerd* 

*Foto plangebied noordoost-zuidwest georiënteerd* 

*Foto plangebied west-oost georiënteerd* 

*Foto plangebied noordwest-zuidoost georiënteerd* 

# *Conclusie*

Het plangebied is momenteel in gebruik als grasland en achtertuin waar geen wettelijke beschermde soorten zijn aangetroffen of worden verwacht. De 'effectenindicator soorten' van het Ministerie van Landbouw Natuur en Voedselkwaliteit voorziet aangaande het planvoornemen geen verdere nadelige gevolgen voor de flora en fauna, die niet zijn uitgesloten door het veldbezoek, hierdoor kan geconcludeerd worden dat er geen ontheffing noodzakelijk is in het kader van de Wet natuurbescherming.

# <span id="page-30-0"></span>**4.7 Wegverkeerslawaai**

# *Toetsingskader*

Op basis van artikel 76 van de Wet geluidhinder (Wgh) dienen bij de vaststelling van een bestemmingsplan, wijzigingsplan of uitwerkingsplan de waarden als bedoeld in art. 82 t/m 85 van de Wgh in acht te worden genomen, indien dat plan gelegen is in een zone rondom een weg als bedoeld in art. 74 lid 1 Wgh en (het betreffende onderdeel van) dat plan mogelijkheden biedt voor:

- de realisatie van woningen, andere geluidsgevoelige gebouwen en van geluidsgevoelige terreinen (functies zoals genoemd in art. 1 Wgh en art 1.2 Bgh – het Besluit geluidhinder zoals gewijzigd op 4 april 2012);
- de aanleg van een nieuwe weg en/ of een reconstructie van een bestaande weg;
- functiewijzigingen van een niet-geluidsgevoelige functie in een geluidsgevoelige functie (bijvoorbeeld via afwijkings- of wijzigingsbevoegdheid).

De Wet geluidhinder geldt niet voor 30-km wegen en voor woonerven. Een eventueel noodzakelijke akoestische afweging wordt in dergelijke gevallen in het kader van de Wet ruimtelijke ordening gemaakt.

# *Beoordeling*

Voor het plan is een onderzoek naar het wegverkeerslawaai uitgevoerd en toegevoegd als bijlage. Het geluid van het wegverkeerslawaai speelt geen rol van betekenis. De geluidbelasting ligt onder de voorkeursgrenswaarde.

# Conclusie

Het aspect wegverkeerslawaai vormt geen belemmering voor onderhavige ontwikkeling.

# <span id="page-30-1"></span>**4.8 Bedrijven en milieuzonering**

# <span id="page-30-2"></span>*4.8.1 Bedrijven en milieuzonering*

# *Toetsingskader*

Door het aanbrengen van een zone tussen bedrijvigheid en milieugevoelige bestemmingen (zoals woningbouw) kan de overlast ten gevolge van bedrijfsactiviteiten zo laag mogelijk gehouden worden. Zonering is met name van toepassing bij nieuwbouw van woningen en andere gevoelige functies in de directe omgeving van een bedrijf en bij vestiging van een nieuw bedrijf in de directe omgeving van gevoelige bestemmingen. Op basis van de VNG-handreiking 'Bedrijven en Milieuzonering 2009' (hierna: VNG-handreiking) wordt onder milieugevoelige functies verstaan: woningen, woongebieden, ziekenhuizen, scholen en verblijfsrecreatie. Sommige functies kunnen zowel milieubelastend als milieugevoelig zijn (bijvoorbeeld ziekenhuizen en scholen).

# *Beoordeling*

In de omgeving van de planlocatie zijn verschillende bedrijven gelegen. Deze zijn opgenomen in onderstaand schema:

| Adres           | Soort bedrijf                    |        | SBI-code   Milieucategorie |  |
|-----------------|----------------------------------|--------|----------------------------|--|
| Nieuwendijk 60  | Meubelhandel en Woninginrichting | 152    |                            |  |
| Kampstraat 34   | Tennisvereniging                 | 9261.2 | 3.1                        |  |
| Kampstraat ong. | Speeltuin                        | 92     |                            |  |

Op onderstaande afbeelding zijn de afstanden tot de planlocatie weergeven.

Milieucategorie 1 en 2 zijn inpasbaar binnen een woonomgeving. Milieucategorie 3.1 heeft een indicatieve gewenste afstand tot een rustige woonwijk van 50 m1. De te realiseren woning is gerealiseerd op 130 meter van de tennisvereniging niet gesitueerd binnen deze afstand. Het bedrijf op Nieuwendijk 60, op circa 200, meter afstand wordt niet gehinderd bij eventuele ontwikkelingen door het planvoornemen. Tevens is een aanvaardbaar woon- en leefklimaat gewaarborgd binnen het plangebied.

Milieuzonering vormt geen belemmering voor het planvoornemen.

# <span id="page-31-0"></span>*4.8.2 Wet geurhinder en veehouderij*

Bij het opstellen van ruimtelijke plannen moet worden gewaarborgd dat sprake is van een aanvaardbaar woon- en verblijfsklimaat op plaatsen waar het vestigen van een (geur)gevoelig object mogelijk wordt gemaakt. Verder moet worden voorkomen dat bestaande veehouderijen onevenredig in hun belangen worden geschaad. Om de milieucontouren te bepalen moet worden uitgegaan van de 'omgekeerde werking' van de milieuregelgeving. In de bestemmingsplantoets wordt daartoe getoetst of ter plaatse van de te bestemmen geurgevoelige objecten voldaan wordt aan de eisen die de milieuregelgeving stelt.

In de Handreiking bij Wet geurhinder en veehouderij is beschreven hoe kan worden bepaald hoeveel geurhinder kan worden verwacht in een gebied, gelet op de geurbelasting die daar is berekend. Op grond van de berekende geurbelastingen wordt met behulp van de tabellen A (achtergrondbelasting) en B (voorgrondbelasting) uit bijlage 6 van de Handreiking de te verwachten geurhinderpercentages bepaald. Het hoogste geurhinderpercentage (voorgrondbelasting of achtergrondbelasting) is maatgevend voor de geursituatie. Deze percentages zijn bedoeld om een vertaalslag te maken tussen de waarden voor de geurbelasting en de milieukwaliteit. De percentages zijn afkomstig uit het 'Geuronderzoek stallen intensieve veehouderij' (PRA Odournet, 2001). De geursituatie wordt beschreven in termen van milieukwaliteit, onderverdeeld in acht categorieën van 'zeer goed' tot 'extreem slecht'. Deze termen zijn afkomstig uit de 'GGD-richtlijn geurhinder (oktober 2002)'. Dit is beschreven in bijlage 7 van de Handreiking. Een overzicht van de geurbelasting in relatie tot de geurhinderpercentages en de milieukwaliteit is te zien in tabel 2.

| Voorgrondbelasting<br>(oue/m³) | Achtergrondbelasting<br>(oue/m³) | Geurgehinderden (%) | Leefklimaat     |
|--------------------------------|----------------------------------|---------------------|-----------------|
| < 1,5                          | < 3                              | < 5                 | Zeer goed       |
| 1,5 – 3,5                      | 3 – 7                            | 5 – 10              | Goed            |
| 3,5 – 6,5                      | 7 – 13                           | 10- 15              | Redelijk goed   |
| 6,5 – 10                       | 13 – 20                          | 15 – 20             | Matig           |
| 10 – 14                        | 20 – 28                          | 20 – 25             | Tamelijk slecht |
| 14 – 19                        | 28 - 38                          | 25 – 30             | Slecht          |
| 19 - 25                        | 38 - 50                          | 30 - 35             | Zeer slecht     |
| > 25                           | > 50                             | > 35                | Extreem slecht  |

Tabel 2: relatie tussen voor- en achtergrondbelasting conform Wgv

In de directe nabijheid van de planlocatie is één dominante veehouderij gelegen. De veehouderij die het meest van invloed is op de geurbelasting in de omgeving van de planlocatie is Laarstraat 13 (52.053 ouE/s).

In onderstaande figuur is de ligging van Laarstraat 13 inzichtelijk gemaakt.

# <span id="page-33-0"></span>*4.8.3 Belangen omliggende veehouderijen*

De bestemmingswijziging mag de reguliere bedrijfsvoering van de omliggende veehouderijen niet schaden, c.q. het juridisch-planologisch toegestane gebruik niet belemmeren. Op 30 januari 2008 heeft de gemeenteraad van Someren de Verordening geurhinder en veehouderij vastgesteld. Op de kaart bij de verordening is de planlocatie aangeduid binnen gebied 1, zie onderstaande uitsnede. In de verordening is bepaald dat bij toetsing van nieuwe aanvragen van veehouderijbedrijven voldaan moet worden aan de norm van 1 OUe/m3.

# *Beoordeling*

Het planvoornemen schaadt de belangen van omliggende veehouderijen niet. Woningen van derden die eveneens zijn gelegen in gebied 1 van de bebouwde kom waarvoor een norm geldt van 1 OUe/m3 zijn immers korter gelegen tot het veehouderijbedrijf op Laardijk 13.

# <span id="page-34-0"></span>*4.8.4 Voorgrond geurbelasting*

De voorgrondbelasting van het omliggende veehouderijbedrijf aan de Laarstraat 13 is in beeld gebracht op basis van standaardparameters. Hiervoor is gebruik gemaakt van onderstaande uitgangspunten.

# Berekende ruwheid: 0,33 m Meteo station: Eindhoven

# **Brongegevens:**

| Volgnr. | BronID        | X-coord. | Y-coord. | EP Hoogte | Gem.geb.<br>hoogte | EP Diam. | EP Uittr. snelh. | E-Aanvraag |
|---------|---------------|----------|----------|-----------|--------------------|----------|------------------|------------|
| 1       | Laarstraat 13 | 178 390  | 373 928  | 5,0       | 5,0                | 0,50     | 4,00             | 52 053     |

# **Geur gevoelige locaties:**

| Volgnummer | GGLID               | Xcoordinaat | Ycoordinaat | Geurnorm | Geurbelasting |
|------------|---------------------|-------------|-------------|----------|---------------|
| 2          | Esdoornstraat Noord | 178 861     | 374 196     | 3,0      | 2,7           |
| 3          | Esdoornstraat Oost  | 178 867     | 374 183     | 3,0      | 2,7           |
| 4          | Esdoornstraat Zuid  | 178 840     | 374 173     | 3,0      | 3,0           |
| 5          | Esdoornstraat West  | 178 835     | 374 187     | 3,0      | 3,0           |

# *Beoordeling*

Uit de berekening van de voorgrondbelasting blijkt een geurbelasting van 2,7 tot 3,0 odourunits. De norm voor de bebouwde kom vanuit de Wet geurhinder en veehouderij van 3 odourunits wordt niet overschreden. Ter plaatse van de nieuw te realiseren woning is op basis van de handreiking sprake van een 'goed' woon- en leefklimaat, waardoor het woon- en leefklimaat als aanvaardbaar wordt beschouwd.

# <span id="page-34-1"></span>*4.8.5 Achtergrond geurbelasting*

De huidige achtergrondbelasting veroorzaakt door alle omliggende veehouderijen is in beeld gebracht in onderstaande afbeelding. In onderstaande figuur is deze achtergrondbelasting weergegeven. Uit de afbeelding blijkt dat ter plaatse van de planlocatie een 'redelijk goed' woon- en leefklimaat heerst conform de achtergrondbelasting.

# *Conclusie*

Uit de beoordeling blijkt dat de omliggende veehouderijen niet worden geschaad in hun belangen als er aan de Haagdoornweg een Ruimte voor Ruimte woning gerealiseerd wordt. Uit de voorgaande beoordeling blijkt dat aan de gestelde normen voor een aanvaardbaar woon- en leefklimaat wordt voldaan. Er is tevens geen sprake van belemmeringen voor het initiatief in het kader van bedrijven en milieuzonering.

# <span id="page-35-0"></span>**4.9 Externe veiligheid**

# *Toetsingskader*

Externe veiligheid heeft betrekking op de veiligheid rondom opslag, gebruik, productie en transport van gevaarlijke stoffen. De daaraan verbonden risico's dienen aanvaardbaar te blijven. Het beleid voor inrichtingen is vastgelegd in het Besluit externe veiligheid inrichtingen (Bevi) en de Regeling externe veiligheid inrichtingen (Revi). Voor het transport van gevaarlijke stoffen zijn de Circulaire Risiconormering vervoer gevaarlijke stoffen (Circulaire RNVGS) en de Nota vervoer gevaarlijke stoffen (2006) van toepassing. Voor buisleidingen geldt het Besluit externe veiligheid buisleidingen (Bevb).

Het externe veiligheidsbeleid bestaat uit twee onderdelen: het plaatsgebonden risico (PR) en het groepsrisico (GR). Het plaatsgebonden risicobeleid bestaat uit harde afstandseisen tussen risicobron en (beperkt) kwetsbaar object. Het groepsrisico is een maat die aangeeft hoe groot de kans is op een ongeval met gevaarlijke stoffen met een bepaalde groep slachtoffers.

In de wet is geregeld wanneer de verantwoordingsplicht van toepassing is. Omdat de wettelijke basis per risicobron verschilt, verschillen per risicobron ook de voorwaarden die verantwoording wel of niet verplicht stellen.

*Uitsnede Risicokaart provincie Noord-Brabant. Bron: Risicokaart.nl*

# *Beoordeling*

Bij de voorgenomen ontwikkeling is geen sprake van het toevoegen van een risicobron, het betreft enkel de realisatie van één vrijstaande woning. Daarnaast is de locatie, zoals weergegeven in de afbeelding, niet gelegen in de nabijheid van een invloedsgebied van een risicobron en/of transportroute. Gezien het voorgaande kan worden gesteld dat met de voorgenomen ontwikkeling geen belemmeringen op het gebied van externe veiligheid optreden.

# <span id="page-36-0"></span>**4.10 Luchtkwaliteit**

# <span id="page-36-1"></span>*4.10.1 Effect op de luchtkwaliteit (NIBM)*

# *Toetsingskader*

In het kader van een planologische procedure dient te worden aangetoond dat voldaan wordt aan de wettelijke normen voor wat betreft luchtkwaliteit. Hierbij dient het effect op de luchtkwaliteit in de omgeving als gevolg van een nieuwe ontwikkeling, als ook de toetsing aan de 'Wet luchtkwaliteit' in beeld te worden gebracht.

De 'Wet luchtkwaliteit' van 15 november 2007, opgenomen in hoofdstuk 5, onder titel 5.2 van de Wet milieubeheer (Wm) gaat in op luchtkwaliteitseisen. In Bijlage 2 van de Wm zijn wettelijke grenswaarden vastgelegd van onder andere de stoffen stikstofdioxide (NO2), fijn stof (PM10), benzeen (C6H6), zwaveldioxide (SO2), lood (Pb) en koolmonoxide (CO).

Voor PM10 geldt voor het jaargemiddelde een grenswaarde van 40 µg/m3 . Het 24- uursgemiddelde van 50 µg/m3 mag maximaal 35 dagen per kalenderjaar worden overschreden. Voor NO2 geldt voor het jaargemiddelde een grenswaarde van 40 µg/m3 . Het 24-uursgemiddelde van 200 µg/m3 mag maximaal 18 dagen per kalenderjaar worden overschreden.

De 'Wet luchtkwaliteit' voorziet onder meer in een gebiedsgerichte aanpak van de luchtkwaliteit via het Nationaal Samenwerkingsprogramma Luchtkwaliteit (NSL). Het Rijk, provincies en gemeenten werken in het NSL-programma samen aan maatregelen om de luchtkwaliteit te verbeteren tot de normen, ook in gebieden waar nu de normen voor luchtkwaliteit niet worden gehaald (overschrijdingsgebieden). De programma-aanpak zorgt voor een flexibele koppeling tussen ruimtelijke activiteiten en milieugevolgen.

Kort samengevat dienen projecten te worden beoordeeld op basis van de 'Wet luchtkwaliteit' c.q. artikel 5.16 van de Wet milieubeheer. Luchtkwaliteitseisen vormen onder de 'Wet luchtkwaliteit' geen belemmering voor vergunningverlening als:

- er geen sprake is van een feitelijke of dreigende overschrijding van een grenswaarde;
- een project, al dan niet per saldo, niet tot een verslechtering van de luchtkwaliteit leidt;
- een project 'niet in betekenende mate' bijdraagt aan de luchtverontreiniging;
- een project is opgenomen in een regionaal programma van maatregelen of in het NSL, dat op 1 augustus 2009 in werking is getreden.

Voor de kwaliteit van de buitenlucht gelden de in bijlage 2 van de Wm opgenomen grenswaarden voor zwaveldioxide, stikstofdioxide (NO2), stikstofoxiden, zwevende deeltjes (PM10 en PM2.5), lood, koolmonoxide en benzeen. Voor de toegestane hoeveelheid PM10, PM2,5 en NO2 in de lucht zijn in de Wm de volgende grenswaarden gesteld die in acht genomen moeten worden:

- voor NO2 geldt een grenswaarde van 40 microgram per kubieke meter lucht als jaargemiddelde concentratie en maximaal 18 dagen per jaar mag het uurgemiddelde concentratie van NO2 groter zijn dan 200 microgram per kubieke meter lucht;
- voor fijn stof (PM10) geldt een grenswaarde van 40 microgram per kubieke meter lucht als jaargemiddelde concentratie en maximaal 35 keer per jaar mag de etmaalgemiddelde concentratie van PM10 groter zijn dan 50 microgram per kubieke meter lucht;
- voor ultra fijn stof (PM2.5) geldt een grenswaarde van 25 microgram per kubieke meter lucht als jaargemiddelde concentratie.

In artikel 4 van het Besluit niet in betekenende mate bijdragen (luchtkwaliteitseisen) en de bijlagen van de 'Regeling niet in betekenende mate bijdragen (luchtkwaliteitseisen)' is voor bepaalde categorieën projecten met getalsmatige grenzen vastgesteld dat deze 'niet in betekenende mate' (NIBM) bijdragen aan de luchtverontreiniging. Deze mogen zonder toetsing aan de grenswaarden voor luchtkwaliteit uitgevoerd worden.

# *Beoordeling*

Als een project ervoor zorgt dat de concentratie fijn stof of CO2 met meer dan 3% van de grenswaarde verhoogd, draagt het project in betekenende mate bij aan luchtvervuiling en dient er een luchtkwaliteitsonderzoek uitgevoerd te worden. Deze regel komt voort uit het NSL. Deze 3%-grens is voor een aantal categorieën projecten in een ministeriële regeling omgezet in getalsmatige grenzen, bijvoorbeeld:

- woningbouw: 1.500 woningen netto bij 1 ontsluitingsweg, 3.000 woningen bij 2 ontsluitingswegen;
- kantoorlocaties: 100.000 m² bruto vloeroppervlak bij 1 ontsluitingsweg, 200.000 m² bruto vloeroppervlak bij 2 ontsluitingswegen.

In onderhavig geval is sprake van woningbouw aangezien één nieuwe woning wordt gerealiseerd. Uitgaande van het 3% criterium is binnen het plangebied daarmee geen sprake van een project dat in betekenende mate bijdraagt aan de luchtverontreiniging.

# <span id="page-38-0"></span>*4.10.2 Blootstelling aan verontreiniging*

In de Wet milieubeheer is de Europese richtlijn luchtkwaliteit geïmplementeerd. Het doel van de wet is mensen te beschermen tegen risico's van luchtverontreiniging. De richtlijn geeft de volgende grenswaarden voor fijn stof:

- de grenswaarde jaargemiddelde concentratie van PM10 is 40 μg/m³.
- de grenswaarde daggemiddelde concentratie van PM10 is 50 μg/m³. De concentratie fijn stof mag maximaal 35 dagen per kalenderjaar hoger zijn dan deze waarde.
- de grenswaarde jaargemiddelde concentratie van PM2,5 is 25 μg/m³.

Navolgende figuren geven de jaargemiddelde concentratie van PM10 en PM2,5 ter plaatse van het plangebied en directe omgeving weer.

Ter plaatse van het plangebied is sprake van jaargemiddelde concentratie PM10 van 19-20 μg/m³. De jaargemiddelde concentratie PM2,5 bedraagt 11-12 μg/m³.

Geconcludeerd kan worden dan de beoogde ontwikkeling in het kader van de blootstelling aan luchtverontreiniging geen bezwaar is gezien aan de grenswaarde kan worden voldaan.

# <span id="page-39-0"></span>**4.11 Gezondheid**

Voorafgaand aan de realisatie van de beoogde situatie dient onderzocht te worden of er ter plaatse van de beoogde woning geen sprake is van aantasting van de volksgezondheid, daarom is het onderwerp volksgezondheid meegenomen in deze ruimtelijke ordening.

# <span id="page-39-1"></span>*4.11.1 Endotoxinen (varkens- en pluimveehouderijen)*

De intensieve veehouderijen binnen de agrarische sector dragen bij aan de emissies van fijn stof PM10 in Nederland. Dit geëmitteerde fijn stof bestaat uit een aantal stoffen, waarvan endotoxinen onderdeel uit (kunnen) maken. Op 7 juli 2016 zijn onderzoeksrapporten gepubliceerd waarin wordt aangetoond dat omwonenden rond veehouderijen gezondheidsrisico's lopen door de blootstelling aan emissies uit veehouderijen. Endotoxine is voor luchtwegklachten een relevante component in de (fijn)stof emissie uit veehouderijen.

De ontwikkeling van een landelijk toetsingskader voor endotoxine door het Rijk, op advies van de Gezondheidsraad, is nog niet afgerond. Vooruitlopend daarop is door het Ondersteuningsteam Veehouderij en Volksgezondheid van het Bestuurlijk Platform Omgevingsrecht de 'Notitie Handelingsperspectieven Veehouderij en Volksgezondheid: Endotoxine toetsingskader 1.0' opgesteld. Inmiddels is ook de Handreiking veehouderij en volksgezondheid 2.0 vastgesteld. Deze handreiking verwijst op zijn beurt weer naar de notitie die inhaakt op de lopende ontwikkeling van het landelijke endotoxinetoetsingskader en maakt gebruik van de daaruit voortkomende onderzoeksresultaten. De voorlopige onderzoekresultaten zijn voor de Gezondheidsraad in 2012 aanleiding geweest om voor de algemene bevolking een gezondheidskundige advieswaarde voor endotoxine van 30 EU/m³ aan het Rijk te adviseren. Deze advieswaarde wordt tevens gehanteerd in de notitie.

Uitgangspunt in de ruimtelijke ordening is dat sprake moet zijn van een aanvaardbaar woon- en leefklimaat en derhalve de advieswaarde van 30 EU/m³ niet wordt overschreden. Door de Omgevingsdienst Zuidoost-Brabant (ODZOB) is een berekeningsmodel opgesteld waarmee de individuele afstandscontour of endotoxine-risicocontour van 30 EU/m³ eenvoudig bepaald kan worden.

Gemeenten adviseren bij een situatie waarbij binnen een afstand van 250 meter van het te realiseren kwetsbare object een veehouderij gelegen is, gebruik te maken van de afstandsbepalingen uit de 'Notitie Handelingsperspectieven Veehouderij en Volksgezondheid: Endotoxine toetsingskader 1.0'. Alsook de laatste Handreiking veehouderij en volksgezondheid 2.0 verwijst naar deze 'richt-afstand'.

# *Beoordeling*

Binnen 250 meter van de planlocatie is één veehouderijbedrijf gelegen, namelijk de locatie Laarstraat 13 op ca. 200 meter. Deze is in onderstaande tabel opgenomen. De berekende afstand op basis van de afstandsbepalingen uit de 'Notitie Handelingsperspectieven Veehouderij en Volksgezondheid: Endotoxine toetsingskader 1.0' alsook de laatste Handreiking veehouderij en volksgezondheid 2.0 betreft 119 meter.

| Veehouderij   | Soort           | Werkelijke |               | Berekende minimale |
|---------------|-----------------|------------|---------------|--------------------|
| adres         | veehouderij     | afstand    | PM10(kg/jaar) | afstand            |
| Laarstraat 13 | Varkenshouderij | 340        | 339           | 119                |

Hieruit kan worden geconcludeerd dat er een aanvaardbaar leefklimaat is op onderhavige locatie met betrekking tot gezondheidseffecten van pluimvee- en varkenshouderijen in de omgeving.

# <span id="page-40-0"></span>*4.11.2 Geitenhouderijen*

Uit het onderzoek veehouderij en gezondheid omwonenden (VGO) van het RIVM onderzoek in 2017 is gebleken dat zich in een straal tot tussen 1,5 en 2 kilometer rond geitenbedrijven een verhoogd aantal gevallen van longontsteking voordoet. Het is nog onbekend waardoor dit precies komt. Van belang is wat nog toegestaan kan worden binnen de invloedssfeer van een geitenhouderij. Zolang nog niet duidelijk is waardoor het verhoogde risico bij geitenhouderijen ontstaat heeft het Bestuurlijk Platform Omgevingsrecht een advies memo opgesteld. Daarin wordt gesteld dat de goede ruimtelijke ordening vraagt om aanhouding van besluitvorming over het toevoegen van gevoelige functies binnen 2 km van

een geitenhouderij totdat meer duidelijk is over de oorzaak van de gezondheidsrisico's.

Met de voorgenomen ontwikkeling is er sprake van het toevoegen van een gevoelige functie.

Op basis van de gegevens van Web-BVB zijn binnen de gemeente Someren de volgende geitenhouderijen aanwezig:

- Kerkendijk 38
- Michelslaan 18
- Stipdonk 30
- Nieuwendijk 114

# *Beoordeling*

De afstand tot de dichtstbijzijnde geitenhouderij (locatie Nieuwendijk 114) betreft ca. 1,5 kilometer tot het plangebied.

Per raadsnotitie van 9 januari 2019 is de gemeenteraad van Someren in kennis gesteld van het VGO 2 en VGO 3 rapport, het geitenmoratorium van Brabant, de memo Verordening Ruimte Noord-Brabant en geitenhouderijen én de uitwerking hiervan.

Het moratorium is een voorzorgsmaatregel met het oog op de volksgezondheid en verwerkt in de Verordening ruimte Noord-Brabant. Opname in de verordening was nodig omdat:

- Een wettelijk toetsingskader niet beschikbaar is en het endotoxine toetsingskader 1.0 voor pluimvee- en varkenshouderijen niet toepasbaar is bij de geitenhouderij;
- Bedrijfsgerichte maatregelen die het risico op longontsteking beperken nu nog niet mogelijk zijn;
- Een duidelijk kader ontbreekt waarmee bij de vergunningverlening aan de gezondheid van omwonenden voldoende bescherming kan worden geboden, waardoor het risico bestaat dat de gezondheidsrisico's voor omwonenden toenemen;
- Voorkomen moet worden (voorzorgsprincipe) dat (nieuwe) knelpunten ontstaan vanwege de volksgezondheid rond geitenhouderijen, die mogelijk later met veel inspanning en kosten moeten worden weggenomen.

Op basis van het VGO 2, VGO 3 rapport en het geitenmoratorium is in de raadsnotitie een concreet voorstel gedaan aangaande de 'omgekeerde werking' bij geitenhouderijen.

Het realiseren van woningen binnen 2 kilometer bij geitenhouderijen is onder de volgende voorwaarden nog mogelijk.

- 1. Geen woningbouwontwikkelingen toe te staan dichterbij de geitenhouderij dan in de huidige situatie al het geval is;
- 2. Voor de ontwikkeling van gevoelige groepen / objecten, te weten kinderen, kwetsbare mensen en ouderen maatwerk toe te passen door het in kaart brengen van de gezondheidslast (risico op longontsteking). Op basis hiervan kan beoordeeld worden of de gezondheidslast door deze ontwikkeling significant toeneemt. Bij een toename is het voorstel om in overleg met de GGD te komen tot een juist advies over de ontwikkeling. Bij een gelijkblijvende of afnemende gezondheidslast is het advies om wel medewerking te verlenen aan de ontwikkeling. Dit scenario kan zich zeker voordoen (als voorbeeld: bij een kinder- of gastouderopvang, aangezien de meeste kinderen ook wonen binnen een straal van 2 km van de opvanglocatie). Het "tegenhouden" van een gastouder is lastig, aangezien deze vaak rechtstreeks binnen het bestemmingsplan passen als "aan huis gebonden beroep";
- 3. Bij ontwikkelingen voor "grote" woningbouwlocaties ook de gezondheidslast in kaart te brengen, zodat bepaald kan worden of als gevolg van deze ontwikkeling het percentage longontstekingen toeneemt. Het betreffen in dit kader wel grootschalige ontwikkelingen waar de procedure voor het bestemmingsplan nog doorlopen moeten worden. Woningbouwontwikkelingen die met een vergunning rechtstreeks passend zijn in het bestemmingsplan, zijn op basis van de huidige onderzoeken niet tegen te houden.

Het plan voldoet aan deze voorwaarden gezien 1) andere woningen dichter zijn gelegen tot de geitenhouderij, 2) niet gebouwd wordt voor een gevoelige groep, 3) geen sprake is van een "grote" woningbouwlocatie.

Het aspect 'gezondheidsinvloeden vanwege geitenhouderijen' is hierdoor niet van invloed op het planvoornemen.

# <span id="page-41-0"></span>**4.12 Kabels en leidingen**

# *Toetsingskader*

De hierna volgende leidingen zijn planologisch relevant, voor zover zij geen deel uitmaken van een inrichting zoals bedoeld in de Wet milieubeheer.

- a. hoogspanningsverbindingen van 50 kV en hoger;
- b. buisleidingen voor transport van aardgas met een uitwendige diameter van meer dan 50 mm en een druk van meer dan 16 bar;
- c. buisleidingen voor transport van aardolieproducten met een uitwendige diameter van meer dan 70 mm en een druk van meer dan 16 bar;
- d. buisleidingen met een diameter van 400 mm of meer buiten de bebouwde kom;
- e. buisleidingen voor transport van andere stoffen dan aardgas en aardolieproducten, die risico's met zich meebrengen voor mens en/of leefomgeving wanneer deze leidingen beschadigd raken.

# *Beoordeling*

Ter plaatse van het plangebied zijn kabels en leidingen aanwezig rondom het trafo-huisje en rondom het rioolgemaal zoals weergeven op onderstaande afbeelding. Beide installaties liggen niet op gronden van initiatiefnemer. Initiatiefnemer is op de hoogte van de afstanden die in acht gehouden moeten worden en zal voor graafwerkzaamheden altijd een KLIC-melding doen.

# *Conclusie*

Er zijn geen belemmeringen met betrekking tot de aanwezigheid van kabels en leidingen.

# <span id="page-42-0"></span>**4.13 Waterhuishouding**

Het doel van de watertoets is te waarborgen dat waterhuishoudkundige doelstellingen expliciet en op evenwichtige wijze in beschouwing worden genomen bij alle waterhuishoudkundig relevante plannen en besluiten. Een watertoets maakt de mogelijke negatieve invloeden van het initiatief op de planlocatie inzichtelijk. Tevens geeft de watertoets oplossingsrichtingen aan waarmee mogelijke optredende negatieve invloeden beperkt of ongedaan gemaakt kunnen worden. Het waterschap heeft een aantal principes gedestilleerd, die van belang zijn als vertrekpunt van het overleg tussen initiatiefnemer en waterbeheerder. De planlocatie valt onder het beheer van waterschap Aa en Maas.

De watertoets en de wijze waarop de provincie daar mee omgaat is beschreven in het Regionaal Water en Bodem programma (RWP) 2022-2027.

Het doel van dit plan is het creëren van een gezonde leefomgeving voor mens, dier en plant, waarin we veilig kunnen wonen en waar ruimte is voor economische, maatschappelijke en ecologische ontwikkelingen. Het aspect water maakt hier onderdeel van uit. Kort gezegd betreft het: - voldoende water voor mens, plan en dier;

- schone en gezonde leefomgeving (bodem, water en lucht);

- bescherming van Brabant tegen overstromingen en externe risico's;
- verduurzaming van de grondstoffen-, energie- en voedselvoorziening.

Gemeenten en waterschappen dienen hun waterbeleid te baseren op de uitgangspunten die de provincie stelt.

### **Principes waterschap Aa en Maas**

Het waterschap Aa en Maas hanteert navolgende principes:

- gescheiden houden van vuil water en schoon hemelwater;
- doorlopen van de afwegingsstappen: 'hergebruik-infiltratie-buffering-afvoer';
- hydrologisch neutraal bouwen;
- water als kans;
- meervoudig ruimtegebruik;
- voorkomen van vervuiling;
- wateroverlastvrij bestemmen;
- waterschapsbelangen.

# *Waterbeheerprogramma 2022-2027 - Water als basis voor een toekomstbestendige leefomgeving.*

Het water- en bodemsysteem is onontbeerlijk voor een gezonde en leefbare ruimtelijke inrichting van Noord-Brabant. Meer dan ooit is het belangrijk om rekening te houden met het concept van de lagenbenadering om een toekomstbestendige leefomgeving te waarborgen. Door klimaatverandering en ruimtelijke druk, staat immers de veerkracht van het water en bodemsysteem onder druk. De lagenbenadering beschrijft de ruimte in drie lagen. De eerste laag bestaat uit de fysieke ondergrond, het water- en bodemsysteem. De tweede laag bevat netwerken van infrastructuur met onder meer wegen, spoorlijnen en waterwegen. Tot slot de derde laag met de menselijke activiteiten zoals wonen, werken en recreëren en de fysieke neerslag daarvan. Ruimtelijke planning en gebiedsontwikkeling is een proces waarin continu keuzes worden gemaakt. De lagenbenadering helpt in dit keuze- en afwegingsproces en dient als kwaliteitskader voor alle (ruimtelijke) plannen. Elke laag draagt bij aan de ontwikkeling. De lagenbenadering betekent wel dat een onderliggende laag voorwaarden stelt aan andere lagen. Zeker vanuit een perspectief van duurzame ontwikkeling zijn veerkracht en omkeerbaarheid van ingrepen belangrijke gegevenheden.

Met het Waterbeheerprogramma 2022-2027 wordt gestart met de 'watertransitie'; op weg naar een toekomstbestendige waterhuishouding. Uiterlijk in 2050 is de waterhuishouding in ons hele beheergebied toekomstbestendig. Dit betekent een waterhuishouding die in een goede waterkwaliteit voorziet. En een waterhuishouding die robuust, wendbaar en in balans is met de omgeving. Zowel in het bebouwde als het landelijke gebied en van de beekdalen tot en met de hoge zandruggen. Het grond- en oppervlaktewatersysteem kan de grotere weersextremen opvangen door maximaal gebruik te maken van de dempende sponswerking van de bodem/ondergrond en de natuurlijke hoogteverschillen voor het vasthouden van water.

We hanteren drie principes die inhoudelijke sturing geven aan de watertransitie:

- Elke druppel vasthouden en infiltreren waar deze valt
- Functies passen zich aan het bodem- en watersysteem aan
- Wat schoon is moet schoon blijven

We moeten ons, nog meer dan voorheen, aanpassen aan de veranderende leefomgeving en op zoek gaan naar nieuwe oplossingen en antwoorden. Juist de voor Brabant zo karakteristieke verwevenheid van bebouwing, landbouw en natuur is een kans om de wateropgaven slim in te passen. Dit vereist een integrale, gebiedsgerichte aanpak samen met alle partijen. Een gebiedsgerichte aanpak is alleen succesvol als naast de wateropgaven ook de opgaven vanuit natuur, stikstof, economie, landbouwtransitie, energietransitie, biodiversiteit, mobiliteit en woningbouw onderdeel van de aanpak zijn. Niet sectoraal, maar integraal. Alleen dan gaan we oplossingen vinden voor een leefbaar Midden-Brabant met een duurzaam en toekomstbestendig watersysteem dat goed is voor inwoners, bedrijven, landbouw en natuur. De grote uitdaging zit hem vooral in de vraag hoe we dit gaan bereiken. Meer dan voorheen gaan we daarbij:

• van beekdalgericht naar gebiedsgericht; onze aandacht gaat naast het beekdal ook uit naar de flanken, de hoge zandruggen en bebouwd gebied.

• van sectoraal naar integraal; samen met overheden en gebiedspartners maken we keuzes over meerdere opgaven in een gebied.

• van water afvoeren naar elke druppel telt; maximaal water conserveren, minder grondwater gebruiken en slimmer sturen.

# <span id="page-44-0"></span>*4.13.1 Keur*

Voor waterhuishoudkundige ingrepen op de planlocatie is de Keur waterschap Aa en Maas van toepassing. De Keur is een waterschapsverordening die gebods- en verbodsbepalingen bevat met betrekking tot ingrepen die consequenties hebben voor de waterhuishouding en het waterbeheer. Op grond van de Keur is het onder andere verboden om handelingen te verrichten waardoor onderhoud, aanvoer, afvoer en/of berging van water kan worden belemmerd, zonder een ontheffing van het waterschap.

De planlocatie is niet gelegen in een beschermd gebied in het kader van de keur.

# <span id="page-44-1"></span>*4.13.2 Beleidsregel Hydrologische uitgangspunten bij de Keurregels voor afvoeren van hemelwater, Brabantse waterschappen*

De drie Brabantse waterschappen, Aa en Maas, De Dommel en Brabantse Delta hebben hun keuren geharmoniseerd. Als onderdeel van dit harmonisatietraject hanteren de waterschappen sinds 1 maart 2015 dezelfde (beleids)uitgangspunten voor het beoordelen van plannen waarbij het verhard oppervlak toeneemt.

Bij een toename en afkoppeling van het verhard oppervlak geldt het uitgangspunt dat plannen zoveel mogelijk hydrologisch neutraal moeten worden uitgevoerd. Het doel van dit uitgangspunt is om te voorkomen dat hemelwater als gevolg van een uitbreiding van het verhard oppervlak versneld op het watersysteem wordt geloosd. Voor lozingen op een oppervlaktewater eist het Waterschap daarom een vervangende berging, die de extra afvoer van het nieuwe verharde oppervlak als het ware neutraliseert.

De waterschappen maken bij het beoordelen van plannen met een toename in verhard oppervlak onderscheid tussen grote en kleine plannen. Hoewel er relatief veel kleine plannen zijn veroorzaken deze op deelstroomgebiedsniveau nauwelijks een toename van de maatgevende afvoer. Dit heeft er toe geleid dat voor kleine plannen kan worden volstaan met het toepassen van een eenvoudige rekenregel voor het bepalen van de compensatie-opgave. Voor grotere plannen volstaat de rekenregel niet voor het bepalen van de compensatie-opgave, omdat de impact van dergelijke plannen op het watersysteem groter is. Voor grote plannen is daarom altijd een waterhuishoudkundig onderzoek door de initiatiefnemer noodzakelijk en dient het waterschap vroegtijdig te worden betrokken.

Wanneer sprake is van een toename in verhard oppervlak tussen de 2.000 m² en 10.000 m² wordt de rekenregel toegepast en bij toename van meer dan 10.000 m², of bij het niet voldoen aan de rekenregel, wordt de beleidsregel toegepast. Verhard oppervlak is al het oppervlak dat er voor zorgt dat hemelwater sneller tot afvoer komt dan in de huidige situatie zonder verharding. Het betreft dus versnelde afvoer van neerslag als gevolg van een toename in puntlozing.

Ter plaatse van de planlocatie wordt één vrijstaande woning met bijgebouwen en erfverharding opgericht. De toename van het verhard oppervlak is met de ontwikkeling van één vrijstaande woning met bijgebouwen en erfverharding in elk geval minder dan 500 m². Op basis van de 'Algemene regels Keur 2015' geldt voor een dergelijke ontwikkeling een vrijstelling van het verbod voor het afvoeren van hemelwater via toename verhard oppervlak of door afkoppelen van verhard oppervlak, naar een oppervlaktewaterlichaam.

Op basis van de Keur en de 'Beleidsregel Hydrologische uitgangspunten bij de Keurregels voor afvoeren van hemelwater, Brabantse waterschappen' wordt geen compensatie vereist voor plannen met een toename van verhard oppervlak van minder dan 500 m². Het hemelwater afkomstig van het toegenomen verhard oppervlak mag naar bestaand oppervlaktewater worden afgevoerd. Op vrijwillige basis is de aanleg van een infiltratievoorziening toegestaan, mits daarbij in voldoende mate met de omgeving rekening gehouden wordt en geen wateroverlast op eigen terrein of bij derden ontstaat.

# <span id="page-45-0"></span>*4.13.3 Hemelwater na ontwikkeling*

De gemeente Someren vereist dat hemelwater op eigen terrein wordt geïnfiltreerd ter voorkoming van wateroverlast door toevoeging van de beoogde verharding binnen de planlocatie. In de nieuwe situatie zal de infiltratie van het regenwater dat valt op daken van de woning en bijgebouw(en) worden

bewerkstelligd door het schone hemelwater via dakgoten en regenpijpen af te voeren naar een ondergronds infiltratie transportriool. Vanuit dit transportriool zal het water in eerste instantie zoveel mogelijk infiltreren in de ondergrond. Op het moment dat de capaciteit van het transportriool volledig is benut, voert deze het water af naar een nieuw aan te leggen infiltratievoorziening. Deze voorziening wordt zodanig gedimensioneerd dat er een voldoende dynamische berging bij een extreme regenval. In het grootste deel van het jaar zal het water echter via infiltratiebuizen in de bodem infiltreren.

Voor toevoeging van de woning met bijbehorende bouwwerken en verharding wordt een omvang aan verharding verwacht van circa 200 m2.

De omvang van de infiltratievoorziening bedraagt: hoeveelheid verhard oppervlak x 30 mm (0,03) x gevoeligheidsfactor. De gevoeligheidsfactor bedraagt 1.

Derhalve dient op de planlocatie zorg gedragen te worden voor een watervoorziening met een omvang van (200 x 0,03 x 1 =) 6 m³.

Op basis van de gegevens van de bodematlas, zie onderstaande afbeelding, mag worden aangenoemn dat de GHG minimaal -80 tot -100 cm -mv bedraagt. De infiltratievoorziening die op de planlocatie gerealiseerd word, krijgt, derhalve een diepte van maximaal 80 centimeter. Voor het waarborgen van de benodigde waterretentievoorziening is een voorwaardelijke verplichting opgenomen in de planregels.

<span id="page-46-0"></span>**4.14 Milieueffectrapportage en vormvrije m.e.r.-beoordeling**

# *Toetsingskader*

Behalve aan de uitvoeringsaspecten bedoeld in de Awb en het Bro dient ook te worden getoetst aan de Wet milieubeheer en het Besluit m.e.r. of er sprake is van een mogelijke verplichting tot het opstellen van een milieueffectrapportage. Een milieueffectrapportage (MER), en de bijbehorende procedure (m.e.r.), is een hulpmiddel om de belangen van het milieu volwaardig te betrekken bij de besluitvorming omtrent plannen en projecten. Het gaat hierbij wel enkel om plannen en projecten die kunnen leiden tot initiatieven waarmee het milieu mogelijk nadelig kan worden beïnvloed. Als uitgangspunt geldt voor plannen de onderstaande criteria om te beoordelen of een MER noodzakelijk is:

- 1. Plannen die kaderstellend zijn voor toekomstige m.e.r.- (beoordelings)plichtige besluiten (boven de grenswaarden uit de C- of D-lijst van het Besluit m.e.r.);
- 2. Plannen waarvoor een passende beoordeling nodig is in verband met een mogelijk significant negatief effect op Natura 2000 gebieden;
- 3. Plannen en activiteiten die o.g.v. een provinciale milieuverordening zijn aangewezen als MERplichtig.

Per 1 juli 2017 is het Besluit m.e.r. gewijzigd. Uit deze wijziging blijkt dat de omvang van een project niet het enige criterium is om wel of geen m.e.r.(- beoordeling) uit te voeren. Ook als een project onder de drempelwaarde uit de C- of D-lijst blijft, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt. Gemeenten en provincies moeten daarom ook bij 'kleine projecten' (projecten onder de drempelwaarden van de C- of D-lijst) beoordelen of een m.e.r.(-beoordeling) nodig is. Dit wordt de 'vormvrije m.e.r.-beoordeling' genoemd. Deze beoordeling houdt in dat er bekeken moet worden of er bij het initiatief sprake is van dusdanig bijzondere omstandigheden of milieueffecten dat er toch een MER moet worden opgesteld. Hierbij wordt gekeken naar de selectiecriteria uit bijlage III bij de m.e.r.-richtlijn (2011/92/EU), welke o.a. de omvang van het project, de cumulatie met andere projecten en het gebruik van natuurlijke hulpbronnen betreffen.

# *Beoordeling*

De activiteit waar het bouwen van woningen onder kan vallen is een stedelijk ontwikkelingsproject onder categorie D11.2. Gezien het plan slechts één woning mogelijk maakt is er geen sprake van een stedelijk ontwikkelingsproject en is het Besluit milieueffectrapportage hier niet van toepassing.

Ten aanzien van het tweede criterium inzake een mogelijke MER-plicht, geldt dat er bij onderhavige situatie geen sprake is van een plan waarvoor een passende beoordeling nodig is in verband met een mogelijk significant negatief effect op Natura 2000-gebieden. Onderhavige ontwikkeling heeft met zekerheid geen mogelijk significant effect op de Natura 2000-gebieden.

Er is dus geen sprake van de verplichting tot het opstellen van een MER en het doorlopen van de bijbehorende procedure. Er is geen sprake van belangrijke nadelige milieugevolgen.

# *Conclusie*

Zoals beschreven is er bij onderhavig plan geen sprake van een verplichting tot het opstellen van een MER en het doorlopen van de m.e.r.-procedure o.g.v. het Besluit m.e.r. of de Wet natuurbescherming.

# <span id="page-47-0"></span>**5 JURIDISCHE PLANTOELICHTING**

# <span id="page-47-1"></span>**5.1 Inleiding**

Dit hoofdstuk bespreekt de wijze waarop het ruimtelijk en functioneel beleid voor het plangebied in het bestemmingsplan is vertaald. Bij het opstellen van de juridische regeling heeft het uitgangspunt centraal gestaan dat er een regeling geboden wordt die de ontwikkeling van het plangebied mogelijk maakt.

### <span id="page-47-2"></span>**5.2 Opbouw bestemmingsplan**

In de Wet ruimtelijke ordening (Wro) is bepaald dat de gemeenteraad voor het gehele grondgebied van de gemeente een of meer bestemmingsplannen dient vast te stellen, waarbij ten behoeve van 'een goede ruimtelijke ordening' de bestemming van de in het plan begrepen grond wordt aangewezen en met het oog op die bestemming regels worden gegeven. Deze regels betreffen in elk geval regels omtrent het gebruiken en bebouwen van gronden.

De Wro en het bijbehorende Besluit ruimtelijke ordening (Bro) bevat een nadere uitwerking uit welke onderdelen een bestemmingsplan in ieder geval moet bestaan. Een bestemmingsplan bestaat in ieder geval uit een verbeelding met planregels en een toelichting daarop. Het juridisch bindende onderdeel van het bestemmingsplan bestaat uit de verbeelding en regels. De regels bevatten het juridisch instrumentarium voor het regelen van het gebruik van de gronden en gebouwen en bepalingen omtrent de toegelaten bebouwing. De verbeelding heeft een ondersteunende rol voor de toepassing van de regels, alsmede de functie van visualisering van de bestemmingen.

Een bestemmingsplan dient bovendien ten aanzien van de planologische mogelijkheden en beperkingen eenvoudig raadpleegbaar te zijn. Daarom zijn er standaarden vastgelegd in de Regeling standaarden ruimtelijke ordening, waarmee plannen op een vergelijkbare wijze worden opgebouwd en gevisualiseerd. De Standaard Vergelijkbare Bestemmingsplannen (SVBP) biedt bindende standaarden voor de opbouw en de regels en de verbeelding van een bestemmingsplan. Bij onderhavig plan worden deze standaarden gevolgd.

# <span id="page-49-0"></span>**6 UITVOERBAARHEID**

# <span id="page-49-1"></span>**6.1 Inleiding**

In dit hoofdstuk wordt de economische uitvoerbaarheid beschreven. Indien het bestemmingsplan voorziet in de uitvoering van werken door de gemeente moet de financieel-economische uitvoerbaarheid hiervan worden aangetoond. Er wordt nader ingegaan op de grondexploitatie en de koppeling met het exploitatieplan.

# <span id="page-49-2"></span>**6.2 Economische uitvoerbaarheid**

De initiatiefnemer fungeert als de financiële drager voor onderhavig plan. Voor de uitvoering worden de benodigde financiële middelen gereserveerd. Hiermee is de financiële haalbaarheid voor de gemeente gegarandeerd. De gemeente beperkt zich tot het verlenen van planologische medewerking aan de uitvoering van het plan en Gemeente Someren draagt geen financiële risico's voor de realisatie. Dit plan heeft geen financiële consequenties voor de gemeente. Dit kan worden vastgelegd in een anterieure overeenkomst, waarbij de eventuele planschade voor rekening komt voor de initiatiefnemer. De economische uitvoerbaarheid is hiermee voldoende aangetoond.

# <span id="page-49-3"></span>**6.3 Maatschappelijke uitvoerbaarheid**

Het bestemmingsplan zal conform de wettelijke vereisten kenbaar worden gemaakt. Naar aanleiding van zienswijzen op het bestemmingsplan vindt een heroverweging op deze onderdelen plaats en kan besloten worden onderhavig bestemmingsplan op een aantal punten te wijzigen.

# <span id="page-50-0"></span>**7. PROCEDURE**

# <span id="page-50-1"></span>**7.1 Inleiding**

De bestemmingsplanprocedure conform de Wet ruimtelijke ordening wordt beschreven in afdeling 3.4 van de Algemene wet bestuursrecht. In de Wet ruimtelijke ordening zijn hierop nog enkele wijzigingen beschreven. Samengevat is de bestemmingsplanprocedure als volgt:

- − het ontwerpbestemmingsplan ligt gedurende 6 weken ter inzage;
- − gedurende deze periode kan een ieder schriftelijke of mondelinge zienswijzen naar voren brengen aan de gemeenteraad;
- − binnen twaalf weken na de terinzagelegging van het ontwerpbestemmingsplan stelt de gemeenteraad het bestemmingsplan vast;
- − de vaststelling van het bestemmingsplan dient binnen twee weken na de vaststelling bekend gemaakt te worden behoudens de hieronder genoemde uitzonderingen;
	- o Gedeputeerde Staten hebben een zienswijzen ingediend en deze zienswijzen is niet of niet volledige door de gemeenteraad meegenomen in het vastgestelde bestemmingsplan;
	- o De gemeenteraad heeft bij de vaststelling van het bestemmingsplan ten opzichte van het ontwerpbestemmingsplan - met uitzondering van het overnemen van de zienswijzen van Gedeputeerde Staten - wijzigingen aangebracht.

Is één van bovenstaande twee gevallen aan de orde, dan mag het besluit tot vaststelling van het bestemmingsplan pas bekend zijn gemaakt nadat zes weken zijn verstreken.

# <span id="page-50-2"></span>**7.2 Inspraakprocedure**

In de Gemeentewet is bepaald dat de gemeenteraad een inspraakverordening dient vast te stellen waarin geregeld wordt op welke wijze ingezetenen en andere belanghebbenden bij de voorbereiding van een bestemmingsplan worden betrokken. In de inspraakverordening is aangegeven dat inspraak wordt verleend wanneer dit wettelijk verplicht is. Daarnaast kan elk bestuursorgaan ten aanzien van zijn eigen bevoegdheden besluiten of inspraak wordt verleend.

# <span id="page-50-3"></span>**7.3 Overleg ex artikel 3.1.1 Bro**

Artikel 3.1.1 van het Besluit op de ruimtelijke ordening (Bro) geeft aan dat bij de voorbereiding van een bestemmingsplan burgemeester en wethouders overleggen met het bestuur van de bij het plan betrokken waterschap. Waar nodig plegen zij tevens overleg met besturen van andere gemeenten, met de provincie en met eventuele andere diensten van Rijk en provincie die belast zijn met de behartiging van belangen die in het plan in het geding zijn. Conform artikel 3.1.1 Bro zijn provincie Noord-Brabant en Waterschap Aa en Maas in het kader van dit bestemmingsplan betrokken in het vooroverleg.

# <span id="page-50-4"></span>**7.4 Zienswijzen**

Het ontwerpbestemmingsplan heeft vanaf xxx tot en met xxx ter inzage gelegen. Een ieder kon mondeling of schriftelijk zienswijzen naar voren brengen. Er zijn geen zienswijzen ontvangen binnen de ter inzage termijn.

# <span id="page-51-0"></span>**8 BIJLAGEN**

- <span id="page-51-1"></span>**1. AERIUS-berekening bouwfase**
- <span id="page-51-2"></span>**2. AERIUS-berekening gebruiksfase**
- <span id="page-51-3"></span>**3. Bodemonderzoek**
- <span id="page-51-4"></span>**4. Onderzoek wegverkeerslawaai**