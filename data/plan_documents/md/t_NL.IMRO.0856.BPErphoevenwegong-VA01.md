### **Bestemmingsplan**

**'Erphoevenweg ong. (naast 3) te Uden'** NL.IMRO.0856.BPErphoevenweg.ong.-VA01 Gemeente Uden

#### **Colofon**

Bestemmingsplan: Erphoevenweg ong. (naast 3) te Uden Rapportnummer: 2018.0308 Status: Vastgesteld Datum: 24 november 2020

#### **Projectlocatie**

Erphoevenweg ong. (naast 3) 5406 VD Uden

#### **Opdrachtnemer**

Reland *Bezoekadres:* Burg. Verdijkplein 1 5835 AR Beugen

*Correspondentieadres*: Postbus 186 5830 AD Boxmeer www.reland.nl

#### **Projectleiding**

Reland Ing. J.H.C. Rooseboom Senior Adviseur 06-89970794 jack@reland.nl

© november 2020 Reland

Alle rechten voorbehouden. Niets uit deze uitgave mag worden verveelvoudigd door middel van druk, fotokopie, microfilm, geluidsband, elektronisch of op welke andere wijze dan ook, en evenmin in een geautomatiseerd gegevensbestand worden opgeslagen, zonder voorafgaande schriftelijke toestemming van Reland. Aan de inhoud van dit rapport kunnen geen rechten worden ontleend. Reland verwerpt elke aansprakelijkheid voor een ander gebruik van deze tekst dan voor de situatie waarvoor deze wordt uitgebracht. De informatie in deze tekst is onder voorbehoud en kan worden veranderd zonder voorafgaande kennisgeving.

| HOOFDSTUK 1 Inleiding 4 |                                                                                |  |  |
|-------------------------|--------------------------------------------------------------------------------|--|--|
| 1.1                     | Aanleiding  4                                                                  |  |  |
| 1.2                     | Doel  4                                                                        |  |  |
| 1.3                     | Plangebied 4                                                                   |  |  |
| 1.4                     | Leeswijzer 5                                                                   |  |  |
|                         | HOOFDSTUK 2 Gebieds- en projectprofiel 6                                       |  |  |
| 2.1                     | Inleiding  6                                                                   |  |  |
| 2.2                     | Gebiedsprofiel 6                                                               |  |  |
| 2.3                     | Projectprofiel, huidige situatie plangebied 6                                  |  |  |
| 2.4                     | Projectprofiel, toekomstige situatie plangebied  6                             |  |  |
| 2.5                     | Bestemmingsplan  7                                                             |  |  |
|                         | HOOFDSTUK 3 Beoogde situatie  8                                                |  |  |
| 3.1                     | Inleiding  8                                                                   |  |  |
| 3.2                     | Schets beoogde situatie  8                                                     |  |  |
|                         | HOOFDSTUK 4 Beleidskader  12                                                   |  |  |
| 4.1                     | Inleiding  12                                                                  |  |  |
| 4.2                     | Rijksbeleid  12                                                                |  |  |
| 4.2.1                   | Structuurvisie Infrastructuur en Ruimte  12                                    |  |  |
| 4.2.2                   | Besluit algemene regels ruimtelijke ordening 13                                |  |  |
| 4.2.3                   | Ladder voor duurzame ontwikkeling 13                                           |  |  |
| 4.3                     | Provinciaal beleid 14                                                          |  |  |
| 4.3.1                   | Structuurvisie Ruimtelijke Ordening Noord-Brabant 14                           |  |  |
| 4.3.2                   | Interim Omgevingsverordening Noord-Brabant 15                                  |  |  |
| 4.4                     | Gemeentelijk beleid  18                                                        |  |  |
| 4.4.1                   | Omgevingsvisie Uden 2015 18                                                    |  |  |
| 4.4.2                   | Omgevingsdialoog  19                                                           |  |  |
| 4.4.3                   | Welstandsnota Uden 2013  19                                                    |  |  |
| 4.4.4                   | Beleidsnotitie nader begrensde bebouwingsconcentraties in het buitengebied  20 |  |  |
|                         | HOOFDSTUK 5 Omgevingsaspecten  23                                              |  |  |
| 5.1                     | Milieu  23                                                                     |  |  |
| 5.1.1                   | M.e.r. plicht  23                                                              |  |  |
| 5.1.2                   | Bodem  23                                                                      |  |  |

|     | 5.1.3  | Lucht  24                                     |  |
|-----|--------|-----------------------------------------------|--|
|     | 5.1.4  | Geur 25                                       |  |
|     | 5.1.5  | Geluid  26                                    |  |
|     | 5.1.6  | Externe veiligheid  27                        |  |
|     | 5.1.7  | Volksgezondheid in relatie tot veehouderij 30 |  |
|     | 5.1.8  | Bedrijven en milieuzonering  33               |  |
|     | 5.1.9  | Kabels, leidingen en hoogspanningslijnen  34  |  |
|     | 5.1.10 | Spuitzones gewasbescherming 35                |  |
| 5.2 |        | Water  35                                     |  |
|     | 5.2.1  | Nieuwe ontwikkelingen  36                     |  |
|     | 5.2.2  | Beleidskader 36                               |  |
|     | 5.2.3  | Kenmerken huidige watersysteem  37            |  |
|     | 5.2.4  | Watertoets  37                                |  |
| 5.3 |        | Natuur 38                                     |  |
|     | 5.3.1  | Gebiedsbescherming 38                         |  |
|     | 5.3.2  | Soortenbescherming 39                         |  |
| 5.4 |        | Archeologie 40                                |  |
| 5.5 |        | Landschap en cultuurhistorie 41               |  |
| 5.6 |        | Verkeer en parkeren 42                        |  |
|     | 5.6.1  | Mobiliteit 42                                 |  |
|     | 5.6.2  | Parkeren  42                                  |  |
|     |        |                                               |  |
|     |        | HOOFDSTUK 6 Uitvoerbaarheid 43                |  |
| 6.1 |        | Economische uitvoerbaarheid  43               |  |

| Bijlage I    | Landschappelijke inpassing                  |
|--------------|---------------------------------------------|
| Bijlage II   | Leveringsdocument Ruimte-voor-Ruimtetitel   |
| Bijlage III  | Bodemonderzoek                              |
| Bijlage IV   | Geuronderzoek                               |
| Bijlage V    | Akoestisch onderzoek                        |
| Bijlage VI   | Watertoets                                  |
| Bijlage VII  | Onderbouwing en resultaat AERIUS-berekening |
| Bijlage VIII | QuickScan flora en fauna                    |
| Bijlage IX   | Omgevingsdialoog                            |
| Bijlage X    | Welstandsschets                             |

# <span id="page-4-0"></span>HOOFDSTUK 1 Inleiding

#### 1.1 Aanleiding

<span id="page-4-1"></span>De initiatiefnemer heeft de wens om naast zijn ouderlijk huis aan de Erphoevenweg 3 te Uden zelf een woning te realiseren. In 2011 is dan ook aan de gemeente Uden gevraagd om medewerking te verlenen om het realiseren van de woning mogelijk te maken. De realisatie van de woning wordt in het kader van de Ruimte-voor-Ruimteregeling mogelijk gemaakt middels de aankoop van een bouwtitel. Op 24 augustus 2011 heeft de gemeente een positief principebesluit genomen en laten weten medewerking te verlenen aan het planvoornemen.

In verband met de economische crisis is het planvoornemen destijds echter niet doorgezet. Nu de tijden zijn veranderd, is besloten om het plan weer op te pakken en de procedure te vervolgen. Omdat het principebesluit in 2011 genomen is, is recent geïnformeerd bij de gemeente Uden over de geldigheid van het besluit. Door de gemeente is aangegeven dat het positief principebesluit van 2011 nog steeds van toepassing is.

Om de woning te kunnen realiseren is er een Ruimte-voor-Ruimtetitel aangekocht en wordt de huidige agrarische bestemming omgezet naar een woonbestemming. Door middel van onderhavig bestemmingsplan wordt juridisch geborgd dat er sprake is van een goede ruimtelijke ontwikkeling.

#### 1.2 Doel

<span id="page-4-2"></span>Conform het vigerende bestemmingsplan 'Partiële herziening buitengebied 2017' heeft de locatie een agrarische bestemming en is de beoogde situatie niet toegestaan. Het doel van dit bestemmingsplan is het mogelijk maken van een woonbestemming ter plaatse van Erphoevenweg ong. (naast 3) te Uden. De huidige bestemming 'Agrarisch met waarden – landschapswaarden' wordt dan gewijzigd in 'Wonen'.

#### 1.3 Plangebied

<span id="page-4-3"></span>In de huidige situatie heeft er een splitsing plaatsgevonden van het perceel waarop de woning aan de Erphoevenweg 3 gelegen is. Het afgesplitste perceel betreft de locatie waar de beoogde Ruimte-voor-Ruimtewoning wordt gerealiseerd. Het perceel staat kadastraal bekend als gemeente Uden, sectie R, nummer 983 (figuur 1) en heeft een totale oppervlakte van 1.010 m2 .

4

*Figuur 1. Uitsnede luchtfoto met planlocatie blauw omkaderd.*

#### 1.4 Leeswijzer

<span id="page-5-0"></span>Dit bestemmingsplan bestaat uit zes hoofdstukken. Na dit inleidende hoofdstuk volgt in hoofdstuk 2 het projectprofiel waarin de huidige situatie van de planlocatie wordt beschreven. Hoofdstuk 3 betreft de gewenste ontwikkeling en de landschappelijke inpassing. Hierdoor wordt een goed beeld verkregen met betrekking tot de beoogde wijziging. Hoofdstuk 4 betreft het beleidskader op Rijks-, provinciaal- en gemeentelijk niveau. In hoofdstuk 5 worden de omgevingsaspecten van de planlocatie beschreven, om te bepalen of er ter plaatse sprake is van een aanvaardbaar woon- en leefklimaat. Ten slotte wordt in hoofdstuk 6 de economische en maatschappelijke uitvoerbaarheid van het plan getoetst.

# <span id="page-6-0"></span>HOOFDSTUK 2 Gebieds- en projectprofiel

#### <span id="page-6-1"></span>2.1 Inleiding

In dit hoofdstuk is een beschrijving gegeven van de huidige situatie van het plangebied en de omgeving waarin het zich bevindt.

#### <span id="page-6-2"></span>2.2 Gebiedsprofiel

Het plangebied ligt in het buitengebied van Uden. De locatie ligt op circa 500 meter ten noorden van de kern Uden binnen de buurtschap Hengstheuvel. In de omgeving zijn verschillende functies te vinden. In de directe omgeving van het gebied en aan de Erphoevenweg zijn voornamelijk gaslanden en woonlocaties gelegen.

De gronden ten noorden en ten westen van de planlocatie zijn ook ingericht als graslanden. Ten zuiden van de planlocatie aan de Erphoevenweg is de ouderlijke woning van initiatiefnemer gesitueerd. Ten oosten grenst de planlocatie aan de Erphoevenweg en als afscheiding tussen het perceel en de weg is een rij bomen gelegen. Aan de overzijde van de Erphoevenweg zijn woonlocaties gelegen.

Ten zuiden komt de Erphoevenweg uit op de Rondweg. Vanaf het plangebied is via deze Rondweg de A50 te bereiken welke op een afstand van circa 950 meter ten westen van het plangebied ligt. De Rondweg geeft de grens aan tussen de kern en het buitengebied van Uden. Op circa 550 ten noorden van het plangebied ligt het natuurgebied 'Slabroekse Bergen'. Dit is een groen gebied met een recreatieve functie door de vele wandel- en fietsroutes die aanwezig zijn. Daarnaast is ten zuidwesten van de locatie het ziekenhuis Bernhoven in 2013 gerealiseerd en in gebruik genomen.

#### <span id="page-6-3"></span>2.3 Projectprofiel, huidige situatie plangebied

De initiatiefnemer is woonachtig op de locatie aan de Erphoevenweg 3 te Uden. Het plangebied betreft het perceel naast naar de woning aan de Erphoevenweg 3. Op de planlocatie is geen bebouwing aanwezig en is ingericht als grasland. Het plangebied heeft een oppervlakte van 1.010 m2 .

#### <span id="page-6-4"></span>2.4 Projectprofiel, toekomstige situatie plangebied

De initiatiefnemer heeft de wens om op het perceel dat kadastraal bekend staat als gemeente Uden, sectie R, nummer 983, een woning te ontwikkelen. Dit plan is in 2011 al voorgelegd aan de gemeente Uden. De gemeente heeft destijds aangegeven medewerking te verlenen voor de realisatie van het planvoornemen van de initiatiefnemer. Echter is het plan door de crisis in die tijd niet doorgezet. Omdat de tijden zijn veranderd, wenst de initiatiefnemer om het plan voort te zetten. De gemeente heeft dan ook toezegging gegeven dat bij voortzetten van het plan het positief principebesluit van 2011 nog geldig is.

Volgens het bestemmingsplan en de provinciale Verordening mag er niet zomaar een woning gerealiseerd worden op de beoogde locatie in het buitengebied. In dit geval is er sprake van nieuwvestiging in het buitengebied. Daarom dient er volgens de Verordening ruimte een Ruimte-voor-Ruimtetitel verkregen te worden om de woning te kunnen realiseren. De initiatiefnemer heeft dan ook een Ruimte-voor-Ruimtetitel aangekocht om de woningontwikkeling mogelijk te maken. Daarnaast is woningbouw op deze locatie niet toegestaan volgens de huidige bestemming in het bestemmingsplan. Daarom dient de huidige bestemming 'Agrarisch met waarden – landschapswaarden' te worden gewijzigd naar 'Wonen'.

#### <span id="page-7-0"></span>2.5 Bestemmingsplan

Voor het plangebied geldt het bestemmingsplan 'Partiële herziening buitengebied 2017' van de gemeente Uden, vastgesteld op 22 juni 2017. Voor de planlocatie geldt de enkelbestemming 'Agrarisch met waarden - landschapswaarden'.

#### Agrarisch met waarden – landschapswaarden

De aangewezen gronden zijn bestemd voor agrarische doeleinden in de vorm van agrarische bodemexploitatie, grondgebonden agrarische bedrijven en behoud, herstel en/of ontwikkeling van de landschapswaarden en natuurwaarden.

Verder zijn de volgende gebiedsaanduidingen van toepassing:

- overige zone bebouwingsconcentratie
- overige zone deelgebied natuur/recreatie
- overige zone groenblauwe mantel
- overige zone kleinschalig cultuurlandschap
- vrijwaringszone radar

*Figuur 2. Uitsnede bestemmingsplan met planlocatie rood omkaderd.*

# <span id="page-8-0"></span>HOOFDSTUK 3 Beoogde situatie

### <span id="page-8-1"></span>3.1 Inleiding

In dit hoofdstuk wordt het initiatief in onderhavig plan toegelicht. In zowel functionele als ruimtelijke zin wordt beschreven wat de ontwikkeling inhoudt, hoe deze gevormd is en zich verhoudt tot de omgeving.

### <span id="page-8-2"></span>3.2 Schets beoogde situatie

In de beoogde situatie wordt op het perceel naast Erphoevenweg 3 een woning met bijgebouw gerealiseerd. Gezien de vele burgerwoningen in de directe omgeving is een woonbestemming een passende bestemming voor deze locatie. Om een beeld te krijgen van de inrichting van het perceel is een inrichtingsschets gemaakt (figuur 3 en bijlage X) waarin de afmetingen van de woning en het bijgebouw zijn weergegeven, evenals de afstanden tot de zijdelingse perceelsgrenzen.

*Figuur 3. Beoogde inrichting perceel*

#### *Woning*

De woning (12,76 x 9,6) heeft een oppervlakte van circa 122,5 m2 . De woning is gelegen op een afstand van 12 meter van de perceelsgrens aan de Erphoevenweg. De afstand van de woning tot de as van de weg bedraagt circa 17 meter. De afstanden tot de omliggende percelen bedragen 5 tot 9,6 meter.

Voor de afstanden van de woning tot de as van de weg en de zijdelingse percelen, zijn de bouwregels zoals opgenomen in de regels van het bestemmingsplan leidend. Voor de ligging van het bijgebouw zal hier met betrekking tot de achterliggende en zijdelingse perceelsgrens van worden afgeweken. Het gebouw zal op een kortere afstand van de perceelsgrenzen worden gerealiseerd dan is opgenomen in de regels. Het planvoornemen is namelijk om het bijgebouw op 1 meter van de achterste perceelsgrens en 3,95 meter van de zijdelingse perceelsgrens te situeren. Op deze manier blijft er 2 meter ruimte tussen de woning en het bijgebouw op de planlocatie, en blijft er tevens genoeg ruimte tot de woning aan de Erphoevenweg 3.

Gezien de situering van de woning aan de Erphoevenweg 3 is het niet gewenst om de beoogde woning dichter bij de weg te plaatsen. Hierdoor zal de zichtlijn voor deze naastgelegen woning worden verkleind wat niet is gewenst.

#### *Bijgebouw*

Naast de woning wordt er een bijgebouw gerealiseerd. Dit bijgebouw (11,7 x 7,2) wordt achter de woning gebouwd en heeft daarmee een oppervlakte van circa 84 m2 . De voorgevel van het bijgebouw ligt evenwijdig aan de achtergevel van de woning. De afstand tussen de woning en het bijgebouw bedraagt 2 meter. Het beoogde bijgebouw komt op 1 meter van de achterste perceelsgrens te liggen.

Om de woning en het bijgebouw te bereiken zal een inrit worden aangelegd. Deze inrit wordt rechts van de woning gerealiseerd (zie figuur 4) zodat deze kan worden doorgetrokken om tevens het achterliggende bijgebouw te kunnen bereiken. Ter hoogte van de beoogde inrit langs de Erphoevenweg staat in de huidige situatie een boom. De gemeente heeft aangegeven dat de bomen langs de Erphoevenweg een potentieel waardevolle status hebben. Omdat de bomen langs de Erphoevenweg eigendom zijn van de gemeente Uden, zal door de gemeente zelf een kapvergunning voor de boom op deze locatie aangevraagd dienen te worden. Ten aanzien van de aanleg van de inrit zal, na vaststelling van het bestemmingsplan, een door de initiatiefnemer een inritvergunning worden aangevraagd bij de gemeente.

#### *Landschappelijke inpassing*

Om de nieuwe situatie in te passen in het huidige landschap is een landschappelijke inpassing opgesteld (figuur 4). Deze inpassing is tevens als separate Bijlage I bijgevoegd.

Ter afscherming zal aan de achterste perceelsgrens een struweelhaag worden aangelegd, welke tevens terugkomt ten oosten van het bijgebouw en ten westen van de woning. Daarnaast wordt een haag van inheemse beplanting aangelegd, welke als scheiding dient tussen de planlocatie en de naastgelegen woning.

Verder wordt het perceel aangekleed met inheemse loofbomen en planten. De verharding zal deels waterdoorlatend zijn ten behoeve van de infiltratie van hemelwater. Voor de woning zal aansluiting worden gezocht bij woningen in de omgeving. In figuur 5 zijn een aantal referentiebeelden te zien van omliggende woningen. Door de te realiseren woning in dezelfde stijl te bouwen als woningen in de omgeving wordt het huidige beeld en de sfeer niet doorbroken.

*Figuur 4. Landschappelijke inpassing*

*Figuur 5. Referentiebeelden, woningen in de omgeving van het plangebied*

# <span id="page-12-0"></span>HOOFDSTUK 4 Beleidskader

#### <span id="page-12-1"></span>4.1 Inleiding

In dit hoofdstuk wordt het bestemmingsplan getoetst aan het algemene Rijks-, provinciaal en gemeentelijk beleid en de wet- en regelgeving. Aan het eind van iedere paragraaf is een conclusie dan wel doorwerking opgenomen van het specifieke beleid en wet- en regelgeving voor het plangebied. Het sectorale beleid is in hoofdstuk 5 per aspect beschreven.

#### <span id="page-12-2"></span>4.2 Rijksbeleid

#### <span id="page-12-3"></span>4.2.1 Structuurvisie Infrastructuur en Ruimte

Op 13 maart 2012 is de Structuurvisie Infrastructuur en Ruimte (SVIR) vastgesteld. In deze structuurvisie wordt een samenhangende visie gegeven op het Nederlands Rijk tot 2040. Kernwoorden in het SVIR zijn concurrerend, bereikbaar, leefbaar en veilig.

De belangrijkste verandering is het terugtreden van de Rijksoverheid op het gebied van ruimtelijke ordening. Lagere overheden, waaronder provincies en gemeenten krijgen een grotere rol volgens het principe 'decentraal, tenzij…'. De gebruiker moet weer centraal komen te staan. Het Rijksbeleid richt zich daarom op het vereenvoudigen van de regelgeving en heeft dertien Rijksbelangen benoemd waar het Rijk de verantwoordelijkheid houdt. Het Rijk verwacht dat medeoverheden zich eveneens inzetten voor meer eenvoud en integratie op het gebied van ruimtelijke regelgeving. Hierdoor zal de bestuurlijke druk afnemen en ontstaat ruimte voor regionaal maatwerk. De verantwoordelijkheid voor de afstemming tussen verstedelijking en groene ruimte op regionale schaal laat het Rijk over aan de provincies. Het Rijk versterkt de samenhang tussen de verschillende modaliteiten en tussen ruimtelijke ontwikkelingen en mobiliteit.

Het Rijk heeft drie streefdoelen geformuleerd waaraan 13 nationale belangen zijn gekoppeld. Het Rijk heeft voor heel Nederland twee nationale doelen gesteld (nummer 4 en nummer 8). Daarin wordt gesteld dat efficiënt gebruik van de ondergrond van belang is (zorgvuldig ruimtegebruik) en het verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's. De overige doelen en belangen zijn geografisch weergegeven in de Nationale hoofdstructuur. Het plangebied is niet binnen deze Nationale Hoofdstructuur gelegen. Hierdoor zijn in dit geval alleen de algemene regels van belang.

In onderhavig plan wordt de mogelijkheid geboden voor de realisatie van een enkele woning. Met de inrichting wordt rekening gehouden met de woningen in de omgeving en de bestaande structuur. De woning past binnen het bestaande landschappelijk karakter. Daarbij heeft het initiatief geen nationaal belang en kan er gesteld worden dat de SVIR geen belemmering vormt voor onderhavige ontwikkeling.

#### <span id="page-13-0"></span>4.2.2 Besluit algemene regels ruimtelijke ordening

Het Besluit algemene regels ruimtelijke ordening (Barro) geeft richtlijnen voor de inhoud van bestemmingsplannen voor zover het gaat om ruimtelijke ontwikkelingen van nationaal belang. In het SVIR wordt bepaald welke kaderstellende uitspraken zodanig zijn geformuleerd dat deze bedoeld zijn om beperkingen te stellen aan de ruimtelijke besluitvormingsmogelijkheden op lokaal niveau. Het Barro bevestigt in juridische zin die kaderstellende uitspraken. De normering uit het Barro werkt zoveel mogelijk direct door op het niveau van de lokale besluitvorming. Bij besluitvorming over bestemmingsplannen moeten de regels worden gerespecteerd. Het merendeel van de regels legt beperkingen op, daarin is een gradatie te onderkennen. Deze zijn geformuleerd als een 'ja-mits', een 'ja, voor zover', een 'nee-tenzij', een 'nee-als' of een stringente 'nee' bepaling.

In dit geval wordt geen gebruik gemaakt van kaderstellende uitspraken ten behoeve van nieuwe ontwikkelingen waarbij Nationale belangen gemoeid zijn. Het Barro heeft dan ook geen invloed op dit initiatief.

#### <span id="page-13-1"></span>4.2.3 Ladder voor duurzame ontwikkeling

De Ladder voor duurzame verstedelijking is een instrument voor efficiënt ruimtegebruik, met een motiveringsvereiste voor het bevoegd gezag als nieuwe stedelijke ontwikkelingen planologisch mogelijk worden gemaakt. Op 1 juli 2017 is het Besluit ruimtelijke ordening (Bro) gewijzigd, waarbij een nieuwe Laddersystematiek geldt. Deze systematiek is opgenomen in artikel 3.1.6 Bro.

De Ladder voor duurzame verstedelijking is in principe een uitwerking van Nationaal belang 4, efficiënt gebruik van de ondergrond, oftewel zorgvuldig ruimtegebruik. De Ladder is er voor bedoeld dat zorgvuldig wordt nagedacht over nieuwe ontwikkelingen en de plek van de nieuwe ontwikkeling. Zo gaat bijvoorbeeld inbreiding voor uitbreiding. Voor nieuwe stedelijke functies geldt daarom dat de Ladder doorlopen dient te worden om te bepalen of sprake is van zorgvuldig ruimtegebruik.

In eerste instantie is het van belang om te bepalen of sprake is van een nieuwe stedelijke ontwikkeling. Jurisprudentie heeft ervoor gezorgd dat dit begrip steeds verder gedefinieerd werd en in sommige gevallen zelfs kwantitatief zijn. Voor woningbouw geldt dat het niet nodig is om de Ladder te doorlopen, wanneer er sprake is van de ontwikkeling van 11 of minder woningen en het dus geen stedelijke ontwikkeling betreft. In onderhavige ontwikkeling wordt slechts één extra woning toegevoegd waardoor dit geen stedelijke ontwikkeling betreft. De Ladder voor duurzame verstedelijking is daarom niet relevant door dit plan.

#### **Conclusie Rijksbeleid**

Met onderhavig plan wordt de realisatie van één woning mogelijk gemaakt, waardoor de ontwikkeling geen nationaal belang heeft. Daarnaast wordt in dit plan toegelicht dat sprake is van een goede ruimtelijke ordening en wordt de beoogde situatie ingepast in het landschap. De ontwikkeling is daarom niet in strijd met het Rijksbeleid.

### <span id="page-14-0"></span>4.3 Provinciaal beleid

#### <span id="page-14-1"></span>4.3.1 Structuurvisie Ruimtelijke Ordening Noord-Brabant

Op 1 oktober 2010 hebben Provinciale Staten (PS) de Structuurvisie Ruimtelijke Ordening voor de provincie Noord-Brabant vastgesteld en vervangt daarmee de Interimstructuurvisie 2008. Sinds de vaststelling van de Structuurvisie RO in 2010 hebben PS diverse besluiten genomen die een verandering brengen in de provinciale rol en sturing, of van provinciaal beleid. Deze besluiten zijn nu vertaald in de 'Structuurvisie RO 2010 – partiële herziening 2014' welke op 7 februari 2014 is vastgesteld. De Structuurvisie geeft de hoofdlijnen van het provinciaal ruimtelijk beleid tot 2025 (met een doorkijk naar 2040). De nieuwe Structuurvisie is een uitvloeisel van de Wro en is een van de vier strategische plannen van de provincie. Hierin worden de provinciale ruimtelijke belangen benoemd en de wijze waarop de provincie deze belangen behartigt. Ook de instrumenten die de provincie inzet om deze doelen te bereiken, staan in de structuurvisie beschreven.

De provincie heeft in de structuurvisie 14 ruimtelijke belangen geformuleerd:

- 1. Regionale contrasten
- 2. Een multifunctioneel landelijk gebied
- 3. Een robuust en veerkrachtig water- en natuursysteem
- 4. Een betere waterveiligheid door preventie
- 5. Koppeling van waterberging en droogtebestrijding
- 6. Duurzaam gebruik van de ondergrond
- 7. Ruimte voor duurzame energie
- 8. Concentratie van verstedelijking
- 9. Sterk stedelijk netwerk: BrabantStad
- 10. Groene geledingszones tussen steden
- 11. Gedifferentieerd aanbod aan goed bereikbare recreatieve vrijetijdsvoorzieningen
- 12. Economische kennisclusters
- 13. (inter)nationale bereikbaarheid
- 14. Beleefbaarheid stad en land vanaf de hoofdinfrastructuur

#### Structurenkaart

De ruimtelijke belangen zijn voor een groot deel geografisch gevisualiseerd in de structurenkaart waardoor helder wordt welke belangen de provincie op welke plek plaatst. Uit de structurenkaart blijkt dat de planlocatie is gelegen binnen de groenblauwe structuur.

De groenblauwe structuur omvat de samenhangende gebieden in Noord-Brabant, waaronder de ecologische hoofdstructuur, waar natuur- en waterfuncties behouden en ontwikkeld worden. De structuur bestaat voornamelijk uit beken en andere waterlopen en uit bos- en natuurgebieden. De structuur is de groenblauwe ruggengraat van het landschap; deze dooradert zowel het landelijk gebied als stedelijk gebied van Noord-Brabant. De structuur is van belang voor een goede, aantrekkelijke en gezonde woonen werkomgeving in Noord-Brabant.

De provincie onderscheidt in de groenblauwe structuur drie perspectieven:

- kerngebied groenblauw
- groenblauwe mantel
- gebieden voor waterberging

In figuur 6 is te zien dat de planlocatie binnen de 'groenblauwe mantel' ligt. De groenblauwe mantel bestaat overwegend uit gemengd landelijk gebied met belangrijke nevenfuncties voor natuur en water. Het zijn meestal gebieden grenzend aan het kerngebied natuur en water die bijdragen aan de bescherming van de waarden in het kerngebied. Binnen de groenblauwe mantel is de agrarische sector een grote en belangrijke grondgebruiker. Er zijn ook diverse recreatieve en toeristische bedrijven binnen de groenblauwe mantel aanwezig.

Nieuwe ontwikkelingen binnen de groenblauwe mantel zijn mogelijk, als deze bestaande natuur-, bodem- en waterfuncties respecteren of bijdragen aan een kwaliteitsverbetering van deze functies of het (cultuurhistorisch waardevolle) landschap. De versterking van de binnen de groenblauwe mantel aanwezige leefgebieden voor plant- en diersoorten vraagt daarbij specifieke aandacht. Het beleid is er op gericht dat de belevingswaarde en de recreatieve waarde van het landschap toeneemt. Ontwikkelingen passen qua aard en schaal bij het ontwikkelingsperspectief voor de groenblauwe mantel en houden rekening met omliggende waarden. In paragraaf 5.3 wordt verder ingegaan op het aspect flora en fauna en in paragraaf 5.5 wordt ingegaan op het landschap en cultuurhistorie. Hieruit blijkt dat beide aspecten geen belemmering vormen voor onderhavige ontwikkeling.

*Figuur 6. Uitsnede structurenkaart Structuurvisie Ruimtelijke Ordening Noord-Brabant met planlocatie rood omcirkeld.* 

#### <span id="page-15-0"></span>4.3.2 Interim Omgevingsverordening Noord-Brabant

Op 25 oktober 2019 is de Interim omgevingsverordening Noord-Brabant vastgesteld. In deze verordening zijn de regels over de fysieke leefomgeving opgenomen en vervangt de Provinciale milieuverordening, Verordening natuurbescherming, Verordening Ontgrondingen, Verordening ruimte, Verordening water en Verordening wegen.

In de Interim omgevingsverordening zijn net als in de structuurvisie verschillende hoofdstructuren opgenomen. In de verordening zijn regels gekoppeld aan deze hoofdstructuren die aangeven welke ontwikkeling op welke plekken acceptabel zijn onder bepaalde voorwaarden.

Het plangebied is gelegen binnen de structuur 'landelijk gebied' in de 'groenblauwe mantel' (figuur 7). In eerste instantie is nieuwvestiging van een woning in het buitengebied niet toegestaan. Het is enkel mogelijk een woning in het buitengebied te realiseren door gebruik te maken van een afwijking welke is opgenomen in de omgevingsverordening. Dit is de Ruimte-voor-Ruimteregeling. Aan deze regeling zijn een aantal voorwaarden verbonden waaraan voldaan moet worden voor het ontwikkeling van een woning.

*Figuur 7. Uitsnede plankaart Verordening ruimte Noord-Brabant met planlocatie rood omcirkeld.*

#### **Voorwaarden Ruimte-voor-ruimte**

In artikel 3.80 van de omgevingsverordening zijn de voorwaarden behorende bij de Ruimte-voor-Ruimteregeling opgenomen. Hieronder is getoetst of kan worden voldaan aan deze voorwaarden.

- 1. Een bestemmingsplan van toepassing op Landelijk gebied kan voorzien in één of meerdere ruimte-voor-ruimtekavels, ieder ten behoeve van de bouw van één woning, indien:
a. er sprake is van een aanzienlijke winst van de omgevingskwaliteit; *De woning wordt gerealiseerd door middel van een ruimte-voor-ruimtetitel, welke elders uit provincie Noord-Brabant wordt verkregen. Dit betekent dat op de slooplocatie een aanzienlijke milieu- en ruimtelijke kwaliteitswinst heeft plaatsgevonden. Zonder de kwaliteitswinst komt er namelijk geen bouwtitel vrij. Het bewijs voor de aankoop van de Ruimte-voor-Ruimtetitel is bijgevoegd in Bijlage II. Er kan dus voldaan worden aan deze voorwaarde.* 

- b. de ruimte-voor-ruimtekavel op een planologisch aanvaardbare locatie in een bebouwingsconcentratie ligt;
*De Ruimte-voor-Ruimtekavel is gelegen in bebouwingsconcentratie 'Hengstheuvel' in Uden. Deze bebouwingsconcentratie is door de gemeente als zodanig aangewezen in de "Beleidsnotitie nader begrensde bebouwingsconcentraties in het buitengebied van de gemeente Uden". Binnen de bebouwingsconcentratie is de planlocatie aangewezen als 'zoekgebied nieuwe ontwikkelingen naar wonen'. In paragraaf 4.4.3 wordt de bebouwingsconcentratie nader beschreven.*

- c. een goede landschappelijke inpassing van de te bouwen woning is verzekerd;
*Ten aanzien van het ontwikkelen van een ruimte-voor-ruimtewoning is een landschappelijke inpassing opgesteld welke is bijgevoegd in paragraaf 3.2 en als separate Bijlage I.* 

- d. er geen sprake is van (een aanzet voor) een stedelijke ontwikkeling behoudens in geval de locatie ligt binnen Verstedelijking afweegbaar.
*Er is sprake van een stedelijke ontwikkeling wanneer er 12 of meer woningen gerealiseerd worden. Met onderhavige ontwikkeling wordt de realisatie van slechts één woning mogelijk gemaakt. Er is dus geen sprake van een stedelijke ontwikkeling of aanzet tot een stedelijke ontwikkeling.* 

- 2. Er is sprake van een aanzienlijke winst van de omgevingskwaliteit als per ruimtevoor-ruimtekavel is aangetoond dat is voldaan aan de volgende voorwaarden:
	- a. een of meer veehouderijen gericht op het houden van varkens of pluimvee zijn in het geheel beëindigd waarbij alle bedrijfsgebouwen ten dienste van deze veehouderij, niet zijnde de bedrijfswoning, zijn gesloopt;
	- b. de onder a. bedoelde veehouderijen zijn direct voorafgaand aan de beëindiging gedurende een periode van drie jaar onafgebroken in bedrijf geweest;
	- c. de onder a. bedoelde veehouderijen zijn gevestigd binnen Beperkingen Veehouderij of op een locatie die vanwege omliggende waarden en functies niet geschikt is voor de uitoefening van een veehouderij;
	- d. er tenminste 1.000 m2 bedrijfsgebouwen ten dienste van de onder a. bedoelde veehouderij, niet zijnde de bedrijfswoning, zijn gesloopt met een minimum van 200 m2 op iedere beëindigingslocatie veehouderij;
	- e. de ten behoeve van de onder a. bedoelde veehouderijen geregistreerde rechten betreffende de fosfaatproductie in een gezamenlijke omvang van tenminste 3.500 kg uit de markt zijn genomen door doorhaling van de bij de Dienst Regelingen geregistreerde rechten, waarbij per beëindigingslocatie een minimum van 700 kg aan rechten betreffende de productie van fosfaat aanwezig is;
	- f. de rechten, bedoeld onder e. moeten vanaf het moment van beëindiging van de bedrijfsvoering tot aan het moment van uit de markt nemen geregistreerd staan op naam van de veehouderij die beëindigd;
	- g. de omgevingsvergunning milieu voor de onder a bedoelde veehouderij op iedere beëindigingslocatie veehouderij is ingetrokken;
	- h. een passende herbestemming is gelegd op iedere beëindigingslocatie waarbij in ieder geval het houden van vee en het bouwen van nieuwe bedrijfsgebouwen is uitgesloten;

- i. in redelijkheid niet op andere wijze is voorzien in de beëindiging van de onder a. bedoelde veehouderij.
*In dit geval wordt er een ruimte-voor-ruimtetitel elders uit de gemeente Uden en dus de provincie Noord-Brabant verkregen. Op de slooplocatie kan worden voldaan aan bovenstaande voorwaarden. Enkel wanneer kan worden voldaan aan de voorwaarden, komen er bouwtitels vrij. Het bewijs voor de aankoop van de Ruimte-voor-Ruimtetitel is bijgevoegd in Bijlage II. Bij het aankopen van een bouwtitel is er op de slooplocatie dus voldaan aan de voorwaarden.* 

- 3. In afwijking van het tweede lid kan een bestemmingsplan voorzien in een ruimtevoor-ruimtekavel als deze wordt ontwikkeld door of vanwege de Ontwikkelingsmaatschappij ruimte voor ruimte gelet op de in het verleden behaalde aanzienlijke winst van omgevingskwaliteit door toepassing van de Regeling beëindiging veehouderijtakken. *Niet van toepassing.*
- 4. Het derde lid vervalt indien uit door Gedeputeerde Staten bijgehouden gegevens blijkt dat er in totaal 3500 ruimte voor ruimte kavels door of vanwege de Ontwikkelingsmaatschappij ruimte voor ruimte zijn ontwikkeld. *Niet van toepassing.*

#### **Conclusie provinciaal beleid**

Gezien de beoogde locatie voor het realiseren van slechts één woning is gelegen binnen een bebouwingsconcentratie en er een landschappelijke inpassing is opgesteld. kan middels de aanschaf van een Ruimte-voor-Ruimte titel worden voldaan aan de voorwaarden van de Ruimte-voor-Ruimteregeling. Onderhavige ontwikkeling is daarmee in overeenstemming met het provinciaal beleid.

#### <span id="page-18-0"></span>4.4 Gemeentelijk beleid

#### <span id="page-18-1"></span>4.4.1 Omgevingsvisie Uden 2015

Op 17 december 2015 heeft de gemeenteraad de Omgevingsvisie Uden 2015 vastgesteld. Deze Omgevingsvisie is tevens een structuurvisie in de zin van de Wro. In deze visie zijn uitspraken gedaan over het buitengebied die gevolgen hadden voor de herziening van het bestemmingsplan in 2017.

Voor het gebied rondom de planlocatie (figuur 8) heeft de gemeente de volgende doelen gesteld:

- Een bron van vitaliteit (gezondheid, gezonde voeding, rust, recreatie, spiritualiteit);
- Stad en dorp, landelijk gebied, natuur en recreatie in harmonie laten vervlechten;
- De achtertuin van Uden voor de Udenaren, deze delen met de regio (en met toeristen en recreanten van elders);
- Kwaliteiten (natuur, landschappelijke structuren) behouden en versterken;
- Bekendheid geven aan de Maashorst als grootste natuur- en recreatiegebied van Brabant;
- Het gebied beter bereikbaar maken (infrastructuur);
- Duurzaam beheer van het gebied;

Bij nieuwe initiatieven is het uitgangspunt dat dit gecompenseerd moet worden met de sloop van bestaande bebouwing. De ontwikkeling dient een bijdrage te leveren aan versterking van het landschap. Met onderhavige ontwikkeling kan voldaan worden aan deze uitgangspunten. Voor de realisatie van de woning is een Ruimte-voor-Ruimtetitel aangekocht welke afkomstig is uit de gemeente Uden. Dit betekent dat elders in de gemeente door de sloop en sanering van stallen heeft plaatsgevonden en daarmee een bijdrage wordt geleverd aan de versterking van het landschap.

*Figuur 8. Uitsnede kaart Omgevingsvisie Uden 2015 met planlocatie rood omcirkeld.*

#### <span id="page-19-0"></span>4.4.2 Omgevingsdialoog

Bij nieuwe ontwikkelingen moet worden bijgedragen aan de visie van de gemeente Uden. Hierin speelt het maatschappelijk draagvlak een belangrijke rol. De omwonenden en directe omgeving moeten worden betrokken bij het genereren van draagvlak. De directe omgeving heeft betrekking op iedereen waarop het initiatief effect heeft. In dit geval zijn dat omwonenden aan de voorzijde van de beoogde woning aan de Erphoevenweg en de omwonenden aan de achterzijde van de beoogde woning aan de Voortweg. De initiatiefnemer heeft de omwonenden op de hoogte gebracht van de gewenste woning op de planlocatie. Van de kennisgeving en de reactie van de betrokken personen is een schriftelijke reactie opgesteld. De formulieren van de omgevingsdialoog zijn bijgevoegd als Bijlage IX.

#### <span id="page-19-1"></span>4.4.3 Welstandsnota Uden 2013

De welstandsnota vormt het kader voor het welstandsbeleid van de gemeente Uden. Het doel van deze nota is het vertalen, waarborgen en versterken van de ruimtelijke kwaliteit van de gebouwde omgeving en het openbaar gebied in stedenbouwkundig, cultuurhistorisch, architectonisch en landschappelijk opzicht. Dit wil de gemeente bereiken door middel van transparante, objectieve en daarmee voor een iedere begrijpelijke welstandscriteria. Het welstandsbeleid vormt daarbij de basis voor een actief, inspirerend en open architectuurbeleid conform de doelstellingen van de wetgever.

Met deze welstandsnota wordt beoogd de burgers vooraf te informeren over de welstandscriteria en uitgangspunten, die de welstandcommissie bij de beoordeling van een haar om advies voorgelegd bouwplan zal hanteren. Bovendien wordt inzicht gegeven in de hoofdlijnen en procedures waarbinnen de welstandscommissie handelt en waarbinnen de adviezen worden gevormd. Wanneer het beleid daarnaast ook nog eens breed gedragen wordt, zal dit zeker leiden tot de indiening van 'passende' ontwerpen van bouwplannen en zal repressief optreden tegen (handhaving) uitzondering worden.

In de welstandsnota is een beleid opgenomen ten aanzien van de historische dorpsgebieden/bebouwingslinten waarbij gericht wordt op het handhaven, herstellen en versterken van gewaardeerde of gewenste ruimtelijke karakteristieken en op de samenhang binnen het gebied. Uit deze welstandsnota blijkt dat de gemeente Uden het belangrijk vindt dat de (historische) karakteristiek van de bebouwing moet worden gerespecteerd. Nieuwe bebouwing moet dan ook aansluiten op deze karakteristiek. Daarnaast is het wisselende bebouwingsbeeld van herkenbare individuele panden het uitgangspunt. De bestaande samenhang, afwisseling en vormgeving van de kappen in de omgeving dient gehandhaafd te blijven.

Met onderhavig plan wordt een nieuwe woning gerealiseerd welke passend is binnen de bestaande karakteristiek in de omgeving. Hier is in paragraaf 3.2 verder op ingegaan met een situatieschets en referentiebeelden van woningen in de omgeving. De kwaliteit van het landschap wordt door onderhavige ontwikkeling niet aangetast. Hieruit kan geconcludeerd worden dat de beoogde ontwikkeling niet in strijd is met de Welstandsnota van de gemeente Uden.

#### <span id="page-20-0"></span>4.4.4 Beleidsnotitie nader begrensde bebouwingsconcentraties in het buitengebied

In bijlage 1 bij het vigerende bestemmingsplan is het beleid van de gemeente Uden omtrent bebouwingsconcentraties opgenomen in de 'Beleidsnotitie nader begrensde bebouwingsconcentraties in het buitengebied van de gemeente Uden'. In deze beleidsnotitie is een verbeelding opgenomen waarin de huidige structuur is aangegeven en een verbeelding waar de kwaliteitsverbeteringen en het streefbeeld zijn weergegeven.

De planlocatie is gelegen binnen de bebouwingsconcentratie 'Hengstheuvel'. De bebouwingsconcentratie wordt begrensd door de Voortweg en de Udensedreef-Erphoevenseweg. Ten zuiden van de kruising van deze twee doorgaande routes ligt een karakteristieke open ruimte. Te midden van deze leegte is één kavel in gebruik als woningbouwlocatie. De randen van Hengstheuvel worden omzoomd door groene singels en bosgebiedjes.

De interne structuur (figuur 9) biedt de mogelijkheid een relatief groot aantal (kleinschalige) functies toe te staan. De nabijheid van Uden versterkt deze potentie. De geringe ontsluitingsmogelijkheden bieden echter geen ruimte voor verkeersaantrekkende functies. Ook de recreatieve functie heeft, in combinatie met de

recreatieve mogelijkheden in en rond de Slabroekse Bergen, potenties. De aanwezige recreatieve routes en nabijheid van aantrekkelijke uitloopgebied versterkt dit.

*Figuur 9. Structuur bebouwingsconcentratie Hengstheuvel met planlocatie blauw omcirkeld.*

In figuur 10 zijn gebieden aangewezen waar het toevoegen van nieuwe bebouwing een verbetering van de ruimtelijke kwaliteit kan betekenen. Deze gebieden zijn in de figuur oranje gearceerd. Zoals te zien is, is de planlocatie binnen het gebied 'Zoekgebied nieuwe ontwikkelingen naar wonen' gelegen.

*Figuur 10. Kwaliteitsverbeteringen en streefbeeld Hengstheuvel met planlocatie blauw omcirkeld.*

Tenslotte is in de beleidsnotitie aangegeven waar nieuwe bebouwing mogelijk is. Op deze plekken is het mogelijk om nieuwe woningen te realiseren in het kader van de Ruimte-voor-Ruimteregeling. De gewenste plek is op een locatie gelegen welke is aangemerkt als 'zoekgebied nieuwe ontwikkelingen naar wonen'. Geconcludeerd wordt dan ook dat de ontwikkeling als passend kan worden beoordeeld op basis van het gemeentelijk beleid. Het college van burgemeester en wethouders van de gemeente Uden heeft dat bevestigd in haar besluit van 24 augustus 2011.

#### **Conclusie gemeentelijk beleid**

De realisatie van de woning wordt ingepast in de bestaande structuur van het landschap. Daarnaast is de locatie gelegen binnen een gebied dat door de gemeente is aangewezen als geschikte locatie waar woningontwikkeling kan plaatsvinden. Hiermee is de onderhavige ontwikkeling niet in strijd met het gemeentelijk beleid.

# <span id="page-23-0"></span>HOOFDSTUK 5 Omgevingsaspecten

#### <span id="page-23-1"></span>5.1 Milieu

In deze paragraaf wordt ingegaan op de relevante milieuaspecten en bekeken in hoeverre er sprake is van belemmeringen voor de voortgang van het plan.

#### <span id="page-23-2"></span>5.1.1 M.e.r. plicht

Bepaalde activiteiten kunnen belangrijke nadelige gevolgen hebben voor het milieu, waardoor het opstellen van een milieueffectrapportage (m.e.r.) of het verrichten van een m.e.r.-beoordeling noodzakelijk is. In het Besluit milieueffectrapportage is vastgelegd welke activiteiten m.e.r.-plichtig zijn en voor welke activiteiten een m.e.r.-beoordeling moet worden verricht. In onderdeel C van de bijlage bij het Besluit milieueffectrapportage zijn de activiteiten, plannen en besluiten opgenomen ten aanzien waarvan het maken van een milieueffectrapportage (m.e.r.) verplicht is. In onderdeel D van de bijlage zijn de activiteiten, plannen en besluiten opgenomen waarvoor een m.e.r.-beoordeling moet worden uitgevoerd. Als een activiteit op grond van onderdeel D m.e.r.-(beoordelings-)plichtig is, geldt voor een kaderstellend (bestemmings-)plan dat die activiteit mogelijk maakt, een plan m.e.r.-plicht.

In onderdeel D van de bijlage is met betrekking tot het oprichten van woningen opgenomen: 'De aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen'. Er is sprake van een stedelijke ontwikkeling wanneer er 12 of meer woningen worden gebouwd. In dit geval betreft de ontwikkeling het oprichten van slechts één woning. Dit betekent dat onderhavig plan geen stedelijk ontwikkelingsproject betreft en dus niet voorkomt in de C- of D-lijst. Een m.e.r.(beoordelings-)procedure is in dit geval daarom niet noodzakelijk.

#### <span id="page-23-3"></span>5.1.2 Bodem

In het kader van de bestemmingsplanprocedure vormt de bodemkwaliteit bij de ontwikkeling van ruimtelijke functies een belangrijke afweging. In dit geval is de huidige bestemming 'Agrarisch met waarden - landschapswaarden'. In de toekomstige situatie wijzigt deze bestemming in de bestemming 'Wonen' waardoor deze gevoeliger is dan de huidige bestemming. Bodemonderzoek dient aan te tonen of de kwaliteit van de bodem acceptabel is voor de beoogde woonfunctie.

Eind april en begin mei is door Aeres Milieu een verkennend bodemonderzoek uitgevoerd. Hieronder zijn de belangrijkste conclusies uit het onderzoek weergegeven. Het volledige rapport is bijgevoegd als Bijlage III.

Uit het bodemonderzoek is gebleken dat de bovengrond op de planlocatie licht verhoogd is met som PCB. In de ondergrond zijn geen gehalten gemeten verhoogd ten opzichte van de achtergrondwaarde. In het freatisch grondwater zijn geen verhoogde gehalten aangetoond. De resultaten uit het bodemonderzoek geven geen aanleiding tot het uitvoeren van een aanvullend of nader bodemonderzoek. De milieuhygiënische conditie van de bodem vormt geen belemmering voor de voorgenomen planontwikkeling. Indien er werkzaamheden plaatsvinden waar grond bij vrijkomt, kan de grond mogelijk niet zondermeer worden afgevoerd of elders worden toegepast. Ten

aanzien van hergebruik van deze grond elders is het Besluit Bodemkwaliteit van toepassing.

#### <span id="page-24-0"></span>5.1.3 Lucht

Sinds 15 november 2007 is de Wet luchtkwaliteit in werking getreden en staan de hoofdlijnen rondom luchtkwaliteitseisen beschreven in de Wet milieubeheer. Artikel 5.16 Wm (lid 1) geeft weer, onder welke voorwaarden bestuursorganen bepaalde bevoegdheden (uit lid 2) mogen uitoefenen. Als aan minimaal één van de volgende voorwaarden wordt voldaan, vormen luchtkwaliteitseisen in beginsel geen belemmering voor het uitoefenen van de bevoegdheid:

- a. er is geen sprake van een feitelijke of dreigende overschrijding van een grenswaarde;
- b. een plan leidt al dan niet per saldo niet tot een verslechtering van de luchtkwaliteit;
- c. een plan draagt 'niet in betekende mate' (NIBM) bij aan de luchtverontreiniging;
- d. een plan past binnen het NSL (Nationaal Samenwerkingsprogramma Luchtkwaliteit), of binnen een regionaal programma van maatregelen.

Ter plaatse van de te realiseren woning dient sprake te zijn van een aanvaardbaar woon- en leefklimaat op het gebied van de luchtkwaliteit. In de Wet Milieubeheer zijn daarom grenswaarden gesteld met betrekking tot fijnstof (PM10). De grens voor de jaargemiddelde concentratie bedraagt 40 µg/m3 en de grens voor de daggemiddelde concentratie bedraagt 50 µg/m3 . Voor het vaststellen van de achtergrondconcentratie van fijnstof is de grootschalige concentratiekaart van het RIVM geraadpleegd. Figuur 11 betreft een uitsnede van de concentratiekaart, waaruit blijkt dat de achtergrondconcentratie voor fijnstof op de locatie circa 18,1 µg/m3 (PM10) bedraagt. Er wordt dus ruimschoots voldaan aan de wettelijk gestelde grenswaarden.

*Figuur 11. Concentratiekaart fijnstof (PM10) met planlocatie rood omcirkeld.*

Door de realisatie van een woning zal het aantal verkeersbewegingen in de nieuwe situatie en daarmee ook de hoeveelheid fijnstof in de lucht toenemen. Met behulp van de NIBM-tool van het RIVM is berekend of er nader onderzoek moet worden gedaan naar de invloed van het extra verkeer op de luchtkwaliteit. De berekening heeft betrekking op twee extra voertuigen en een ruime inschatting van 8 voertuigbewegingen per dag per voertuig. In totaal is er dus uitgegaan van 16 extra voertuigbewegingen (aankomst en vertrek). Uit de rekentool blijkt dat nader onderzoek naar de effecten op de luchtkwaliteit niet noodzakelijk is (figuur 12). Er kan gesproken worden van een acceptabel woon- en leefklimaat voor zowel de planlocatie als voor de omgeving. Het aspect 'Lucht' vormt dan ook geen belemmering voor onderhavig plan.

|                                                | Jaar van planrealisatie | 2019 |
|------------------------------------------------|-------------------------|------|
| Extra verkeer als gevolg van het plan          |                         |      |
| Extra voertuigbewegingen (weekdaggemiddelde)   |                         | 16   |
|                                                | Aandeel vrachtverkeer   | 0.0% |
| Maximale bijdrage extra verkeer                | NO2 in µg/m3            | 0.01 |
|                                                | PM10 in µg/m3           | 0,00 |
| Grens voor "Niet In Betekenende Mate" in ug/m3 |                         | 1.2  |
| Conclusie                                      |                         |      |

*Figuur 12. NIBM rekentool luchtkwaliteit*

#### <span id="page-25-0"></span>5.1.4 Geur

De Wet geurhinder en veehouderij (Wgv) vormt het toetsingskader voor de omgevingsvergunning milieu voor het aspect geurhinder van dierenverblijven van veehouderijen. De Wgv geeft normen voor de geurbelasting die een veehouderij mag veroorzaken op een geurgevoelig object. Voor het bepalen van het woon- en leefklimaat van een woning in het buitengebied, is het aspect geur van belang. In het buitengebied is geuruitstoot veelal afkomstig van veehouderijen. Er dient dan ook voldoende afstand te zitten tussen veehouderijen en geurgevoelige objecten. In het geval van een Ruimtevoor-Ruimtewoning buiten de bebouwde kom geldt een minimumafstand van 50 meter.

Het emissiepunt van meest nabijgelegen veehouderij ligt op een afstand van circa 120 meter van de locatie waar de beoogde woning wordt gerealiseerd. Er kan dus worden voldaan aan de gestelde minimumafstand. De afstand is dusdanig groot dat er geen belemmeringen worden verwacht.

Om te bepalen of er ter plaatse van de beoogde woning sprake is van een aanvaardbaar woon- en leefklimaat op het gebied van geur, wordt gekeken naar de achtergrondbelasting. De achtergrondbelasting wordt gevormd door de geurbelasting van alle veehouderijen samen. De geuremissie is afkomstig van dieren waarvoor in de Regeling geurhinder en veehouderij (Rgv) een omrekeningsfactor is vastgesteld, zoals varkens, vleesvee, pluimvee, schapen en geiten.

#### *Gemeentelijk geurbeleid*

De gemeenteraad van Uden besloot in 2008 om af te wijken van de wettelijke standaardnormen. Het ging daarbij zowel om een afwijking van zogenoemde 'vaste afstanden' als van de standaard geurnormen. Gemeenten hebben de bevoegdheid om van de wettelijke normen af te wijken door het vaststellen van een gebiedsvisie en een geurverordening. De gemeente Uden heeft een geurgebiedsvisie vastgesteld op 15 februari 2016. Op 31 maart 2016 heeft de gemeenteraad, na evaluatie van de eerste geurverordening, de beleidsregel geur en ruimtelijke plannen. Conform de beleidsregels is de locatie gelegen binnen het buitengebied. Voor het buitengebied is ten aanzien van een goed woon- en leefklimaat voor de achtergrondbelasting een geurnorm van 14,0 ouE/m³ vastgesteld en voor de voorgrondbelasting een geurnorm van 8,0 ouE/m3 .

Om te bepalen of ter plaatse van de beoogde woning sprake is van een goed woon- en leefklimaat is een geuronderzoek uitgevoerd. Hieronder zijn de conclusies uit het onderzoek weergegeven. Het volledige onderzoek is bijgevoegd in Bijlage IV.

Aan de hand van de berekende geurcontouren en geurbelasting op de hoekpunten van het beoogde bestemmingsvlak aan de Erphoevenweg ong. zijn de volgende belangenafwegingen gemaakt:

- wordt er een goed woon- en leefklimaat gegarandeerd?
- wordt niet iemand onevenredig in zijn belangen geschaad?

Uit de beoordeling kunnen de volgende deelconclusies worden getrokken:

- 1. De omliggende veehouderijen van de Erphoevenweg ong. worden door de ontwikkeling niet (verder) in hun belangen geschaad;
- 2. De geurbelasting op de hoekpunten voldoet, qua voorgrondgeurbelasting op alle punten aan de norm van 8,0 ouE/m3 uit de Beleidsregel geur 2016;
- 3. De geurbelasting op de hoekpunten voldoet, qua achtergrondgeurbelasting aan de norm van 10,4 ouE/m3 uit de Beleidsregel geur 2016;
- 4. Ter plaatse van de Erphoevenweg ong. geldt op basis van de Beleidsregel geur 2016 een goed woon- en leefklimaat.

Gelet op het bovenstaande kan worden geconcludeerd dat in de omgeving van de beoogde ontwikkeling aan Erphoevenweg ong. te Uden niemand onevenredig in zijn belangen wordt geschaad en een goed woon- en leefklimaat gewaarborgd wordt.

#### <span id="page-26-0"></span>5.1.5 Geluid

In de Wet geluidhinder (Wgh) is vastgesteld dat, indien binnen het plangebied geluidgevoelige functies zijn voorzien binnen de invloedsfeer van (weg)verkeerslawaai, een akoestisch onderzoek dient te worden uitgevoerd bij vaststelling of herziening van het bestemmingsplan. Dit geldt voor alle straten en wegen, met uitzondering van:

- wegen die in een als 'woonerf' aangeduid gebied liggen
- wegen waarvoor een maximumsnelheid van 30 km/uur geldt

In onderhavig plan wordt een nieuw geluidgevoelig object gerealiseerd. De locatie waar de gewenste woning wordt gerealiseerd ligt binnen de geluidzone van de Erphoevenweg. Daarom is er een akoestisch onderzoek uitgevoerd door K+ Adviesgroep B.V. naar de te verwachten optredende geluidsbelastingen ter plaatse van

de beoogde woning. Hieronder zijn de belangrijkste conclusies weergegeven. Het volledige onderzoek is als Bijlage V bijgevoegd.

In het geluidrapport is ten aanzien van de Erphoevenweg uitgegaan van een rijsnelheid van 60 km/uur. In werkelijkheid bedraagt de maximum rijsnelheid op dit gedeelte van de weg 50 km/uur. Uit het onderzoek is gebleken dat de geluidbelasting ten gevolge van de Erphoevenweg en een rijsnelheid van 60 km/uur maximaal 46 dB bedraagt, inclusief aftrek artikel 110g. De waarde ligt ruim onder de voorkeursgrenswaarde van 48 dB, waardoor het vanzelfsprekend is dat er ook bij 50 km/uur kan worden voldaan aan de voorkeursgrenswaarden. Er hoeft geen hogere waarde te worden gevraagd ten aanzien van de weg.

Daarnaast is de planlocatie gelegen binnen de geluidzone van de Voortweg en de Hengstheuvelweg. Deze wegen zijn echter niet meegenomen in de berekening. De Voortweg heeft nagenoeg dezelfde verkeersintensiteit als de Erphoevenweg en de verkeersintensiteit van de Hengstheuvel is lager dan van de Erphoevenweg. Gezien de grotere afstand tot de planlocatie dan de Erphoevenweg mag gesteld worden dat ook voor deze twee wegen ruim wordt voldaan aan de voorkeursgrenswaarde van 48 dB. Een aanvullende berekening is dan ook niet benodigd.

Het woon- en leefklimaat ter plaatse van Erphoevenweg ong. kan dus aanvaardbaar worden geacht. De geluidsbelasting is namelijk ruim lager dan de voorkeursgrenswaarde van 48 dB. Met een wettelijk vastgelegde minimale geluidwering van de gevel van 20 dB wordt het geluidniveau in de woning niet hoger dan 33 dB. De geluidbelasting van de wegen wordt in de tuin door de eigen woning afgeschermd waardoor ook in de tuin sprake is van een aanvaardbare situatie. De Wet geluidhinder legt ten gevolgde van deze weg geen restricties op aan het plan. Het aspect 'geluid' vormt geen belemmering voor voorgestane ontwikkeling.

#### <span id="page-27-0"></span>5.1.6 Externe veiligheid

Externe veiligheid heeft betrekking op de risico's die mensen lopen als gevolg van mogelijke ongelukken met gevaarlijke stoffen bij bedrijven, transportroutes (wegen, spoorwegen en waterwegen) en buisleidingen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste besluiten zijn:

- Besluit externe veiligheid inrichtingen (Bevi)
- Besluit externe veiligheid buisleidingen (Bevb)
- Besluit externe veiligheid transportroutes (Bevt)

Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen zijn er belangrijke verschillen. Hieronder worden beide begrippen verder uitgewerkt.

#### Risiconormering

In het beoordelingskader voor externe veiligheid staan twee kernbegrippen centraal: het plaatsgebonden risico en het groepsrisico.

#### *Plaatsgebonden risico (PR)*

Het plaatsgebonden risico geeft de kans, op een bepaalde plaats, om te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergegeven met zogeheten risicocontouren: lijnen die punten verbinden met eenzelfde PR. Binnen de 10-6 contour (welke als wettelijke harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6 contour niet als grenswaarde, maar als een richtwaarde.

#### *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verwantwoord door het bevoegd gezag.

#### *Verantwoordingsplicht groepsrisico*

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal bij de gemeente). Door de verantwoordingsplicht worden gemeenten gedwongen het externe veiligheidsaspect mee te laten weten bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

| Bron                                            | Wanneer groepsrisicoverantwoording?                                                              |
|-------------------------------------------------|--------------------------------------------------------------------------------------------------|
| Inrichtingen (Bevi)                             | Altijd wanneer binnen invloedsgebied ruimtelijk besluit<br>wordt genomen.                        |
| Buisleidingen (Bevb)                            | Altijd wanneer binnen invloedsgebied een ruimtelijk<br>besluit wordt genomen1                    |
| Spoor-,<br>Rijks-<br>en<br>waterwegen<br>(Bevt) | Wanneer sprake is van toename van het groepsrisico of<br>overschrijding van de oriëntatiewaarde. |

#### *Wanneer verantwoorden?*

Indien de verantwoordingsplicht niet juist is uitgewerkt terwijl dit wel verplicht is, kan dit to vernietiging van het ruimtelijk besluit door de Raad van State leiden. Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat benodigde de veiligheidverhogende maatregelen genomen zijn.

<sup>1</sup> Bij buisleidingen kan volstaan worden met een beperkte verantwoording wanneer:

<sup>1.</sup> Het groepsrisico lager is dan 0,1 keer de oriëntatiewaarde of;

<sup>2.</sup> De toename minder is dan 0,1 keer oriëntatiewaarde of;

<sup>3.</sup> Personen zich buiten de 100% letaliteitgrens bevinden.

Bij een beperkte verantwoording hoeven alleen zelfredzaamheid en bestrijdbaarheid beschouwd te worden.

#### *Beleidsvisie externe veiligheid gemeente Uden*

Sinds de vuurwerkramp in Enschede en de potentiële ramp in Amersfoort als gevolg van een lekkende spoorwagon staat het onderwerp externe veiligheid hoog op de agenda in (bestuurlijk) Nederland. Inmiddels heeft het Rijk de wetten en regels omtrent dit onderwerp flink aangescherpt. Naast de landelijke wet- en regelgeving laat deze ook ruimte over voor gemeenten om eigen veiligheidsambitites te formuleren.

De gemeente Uden beschikt over een beleidsvisie externe veiligheid (14 februari 2011). De beleidsvisie dient betrokken te worden bij de beoordeling. De beleidsvisie stelt op het vlak van de externe veiligheid per gebiedstype voorwaarden aan ruimtelijke ontwikkelingen. Het plangebied ligt binnen het gebiedstype 'Landelijk gebied'. De voorwaarden voor het landelijk gebied zijn opgenomen in onderstaande tabellen.

| Niet-gebiedstype afhankelijke voorwaarden: |                                                                                                                                                                                                                                                                                                     |  |  |  |  |
|--------------------------------------------|-----------------------------------------------------------------------------------------------------------------------------------------------------------------------------------------------------------------------------------------------------------------------------------------------------|--|--|--|--|
| PR                                         | Overschrijding grenswaarde is niet acceptabel                                                                                                                                                                                                                                                       |  |  |  |  |
| GR                                         | Objecten voor verminderd zelfredzamen personen zijn niet toegestaan<br>binnen<br>de<br>100%<br>letaliteitcontouren<br>van<br>Bevi-inrichtingen<br>en<br>buisleidingen.<br>Bij<br>transportassen<br>geldt<br>dit<br>voor<br>het<br>(plasbrandaandachts)gebied tot 30 meter vanaf de rand van de weg. |  |  |  |  |
| Gebiedstype afhankelijke voorwaarden:      |                                                                                                                                                                                                                                                                                                     |  |  |  |  |
| Overschrijding<br>richtwaarde PR           | Acceptabel voor bestaande situaties mits goed gemotiveerd                                                                                                                                                                                                                                           |  |  |  |  |
| Overschrijding OW                          | Niet acceptabel                                                                                                                                                                                                                                                                                     |  |  |  |  |
| Toename GR                                 | In beginsel niet acceptabel, tenzij VGR en onder strikte voorwaarden                                                                                                                                                                                                                                |  |  |  |  |
| Niet toegestaan                            | Nieuwe Bevi inrichtingen, uitgezonderd propaantanks onder strikte<br>voorwaarden                                                                                                                                                                                                                    |  |  |  |  |

*Tabel 1 Voorwaarden externe veiligheid i.r.t. gebiedstype*

#### *Overige wet- en regelgeving*

Tot slot wordt in het kader van een 'goede ruimtelijke ordening' (art. 3.1. Wro) ook getoetst aan eventueel van toepassing zijnde veiligheidsafstanden uit bijvoorbeeld het Activiteitenbesluit, effectafstanden uit de 'Circulaire effectafstanden LPG-tankstations' enzovoort.

#### Toetsing

Met behulp van de risicokaart is beschouwd of risicobronnen in de omgeving van het plangebied een risico vormen voor de voorgenomen ontwikkeling. In figuur 14 is een uitsnede van de risicokaart weergegeven.

Uit de risicokaart blijkt dat er geen inrichtingen met externe veiligheidsrisico's in de omgeving van het plangebied zijn gelegen, welke een risicocontour over het plangebied hebben liggen. Tevens zijn er geen buisleidingen, wegen, spoorwegen en vaarwegen aanwezig, waarover of waardoor gevaarlijke stoffen worden vervoerd, in de omgeving met een risicocontour over het plangebied. In de omgeving is derhalve ook geen sprake van een plaatsgebonden risico en/of groepsrisico. Ook wordt voldaan aan de veiligheidsafstanden uit overige wet- en regelgeving. In dit geval kan worden voldaan aan de voorwaarden. Het aspect externe veiligheid vormt daarom geen belemmering voor het plan.

*Figuur 14. Risicokaart met planlocatie rood omcirkeld.*

#### <span id="page-30-0"></span>5.1.7 Volksgezondheid in relatie tot veehouderij

Nederland is een land waar mensen en vee dicht op elkaar leven. Het RIVM doet op verschillende manieren onderzoek naar de effecten van veehouderijen voor de gezondheid zoals bij omwonenden, veehouders, gezinnen van veehouders en mensen die op veehouderijen werken. Mensen kunnen namelijk ziek worden van ziekteverwekkers die dieren bij zich dragen. Voorbeelden van dit soort ziekteverwekkers zijn Q-koorts en salmonella, maar ook fijnstof en endotoxinen kunnen gezondheidsproblemen veroorzaken. Daarnaast kunnen mensen hinder ondervinden van stank afkomstig van mest uit veehouderijen.

In 2016 zijn de resultaten van het onderzoek Veehouderij en Gezondheid Omwonenden (VGO) gepubliceerd. In dit onderzoek is gekeken naar de gezondheidseffecten door ziekteverwekkers en luchtverontreiniging voor omwonenden van veehouderijen. In 2017 is er een tweede rapport 'Veehouderij en gezondheid omwonenden – aanvullende studies' gepubliceerd. Daarin zijn nieuwe analyses gedaan om eerdere resultaten nog eens extra te bevestigen.

#### *Pluimvee- en varkenshouderijen*

In 2016 zijn verschillende onderzoeksrapporten gepubliceerd waarin wordt aangetoond dat omwonenden rond veehouderijen gezondheidsrisico's lopen door de blootstelling aan emissies uit veehouderijen. Endotoxine is voor luchtwegklachten een relevante component in de (fijn)stof emissie afkomstig van veehouderijen.

Op basis van het 'Endotoxine toetsingskader 1.0' kan worden beoordeeld of sprake is van een verhoogd gezondheidsrisico ten aanzien van pluimvee- en varkenshouderijen. In dit geval dient er getoetst te worden aan de richtafstand tot de varkenshouderij aan de Voortweg 25 en de pluimveehouderijen aan Voortweg 32c en Looweg 10.

De fijnstofemissie (PM10) voor het varkensbedrijf aan Voortweg 25 bedraagt 130 kg/jaar. Derhalve dient een afstand te worden aangehouden van 61 meter (emissiepunt tot woning). De afstand van bouwvlak tot bouwvlak bedraagt ten minste 150 meter. De afstand tussen de beoogde woning en het emissiepunt van de veehouderij is groter dan 150 meter waardoor de beoogde woning buiten de aan te houden endotoxinen risicocontour van de veehouderij is gelegen.

De fijnstofemissie (PM10) voor het pluimveebedrijf aan Voortweg 32c bedraagt 880 kg/jaar. Derhalve dient een afstand te worden aangehouden van 182 meter (emissiepunt tot woning). De afstand van bouwvlak tot bouwvlak bedraagt ten minste 470 meter. De afstand tussen de beoogde woning en het emissiepunt van de veehouderij is hiermee groter dan 182 meter waardoor de beoogde woning buiten de aan te houden endotoxinen risicocontour van de veehouderij is gelegen.

De fijnstofemissie (PM10) voor het pluimveebedrijf aan Looweg 10 bedraagt 920 kg/jaar. Derhalve dient een afstand te worden aangehouden van 186 meter (emissiepunt tot woning). De afstand van bouwvlak tot bouwvlak bedraagt ten minste 940 meter. De afstand tussen de beoogde woning en het emissiepunt van de veehouderij is groter dan 186 meter waardoor de beoogde woning buiten de aan te houden endotoxinen risicocontour van de veehouderij is gelegen.

#### *Geitenhouderijen in de omgeving*

In het rapport VVO is gesteld dat er gezondheidsrisico's zijn vastgesteld voor omwonenden van geitenhouderijen. Uit het rapport komt naar voren dat omwonenden een grotere kans hebben op het krijgen van longontsteking. Eerder zijn hiervoor al aanwijzingen gevonden die nu nader onderbouwd zijn voor een langere periode. Naar aanleiding van het rapport VGO adviseert de GGD aan gemeenten geen nieuwe gevoelige objecten planologisch mogelijk te maken binnen een afstand van 2 kilometer tot een geitenhouderij. Uit het VGO-2 onderzoek is gebleken dat binnen een straal van 2 kilometer rondom geitenhouderijen een verhoogd aantal gevallen longontstekingen voordoet.

Binnen een straal van 2 kilometer rondom het plangebied zijn geen geitenhouderijen gelegen, waardoor dit geen belemmering vormt voor de bouw van de woning.

De planlocatie is zowel buiten de risicocontouren van pluimvee- en varkenshouderij gelegen als buiten een straal van 2 kilometer tot geitenhouderijen. Dit vormt dan ook geen belemmering voor de realisatie van de woning.

#### Stappenplan Handreiking veehouderij en volksgezondheid 2.0

De Handreiking veehouderij en volksgezondheid 2.0 bevat een stappenplan om te beoordelen of nadere advisering vanuit de GGD wenselijk is. Naast bovenstaande toetsing aan risicocontouren rondom veehouderij is het stappenplan doorlopen om na te gaan of er knelpunten zijn met betrekking tot de realisatie van de woning. Hieronder is de toetsing aan het stappenplan weergegeven.

| Stappenplan 2.0-1: Beoordeling of advisering vanuit de GGD door het OT geadviseerd wordt<br>1. Endotoxine (varkens-/pluimveehouderijen): Omgevingsdienst beoordeelt aan de hand van het endotoxine<br>toetsingskader 1.0 dat de ontwikkeling NIET voldoet aan de endotoxine 'richt-afstand' tussen een |                                                                                     |           |                                                                                                            |  |       |            |
|--------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|-------------------------------------------------------------------------------------|-----------|------------------------------------------------------------------------------------------------------------|--|-------|------------|
|                                                                                                                                                                                                                                                                                                        |                                                                                     |           | veehouderij en gevoelige bestemming. Het bevoegd gezag en ondernemer komen in een dialoog niet tot een     |  | Ja 12 |            |
|                                                                                                                                                                                                                                                                                                        | goede oplossing om een beperking van de berekende endotoxine-afstand te realiseren. |           |                                                                                                            |  |       |            |
|                                                                                                                                                                                                                                                                                                        | Overige bedrijven: ga verder naar stap 2.                                           |           |                                                                                                            |  |       |            |
| Nee                                                                                                                                                                                                                                                                                                    |                                                                                     |           |                                                                                                            |  |       |            |
|                                                                                                                                                                                                                                                                                                        |                                                                                     |           | 2. Emissies; de ontwikkeling leidt tot een toename in de emissie voor geur en/of fijnstof en/of ammoniak.  |  |       |            |
|                                                                                                                                                                                                                                                                                                        |                                                                                     |           | Een toename van geur, fijnstof en/of ammoniak (via vorming van secundair fijnstof) kan mogelijk leiden tot |  |       |            |
|                                                                                                                                                                                                                                                                                                        | een negatief effect op de volksgezondheid.                                          |           |                                                                                                            |  |       |            |
|                                                                                                                                                                                                                                                                                                        |                                                                                     |           |                                                                                                            |  |       |            |
| Nee                                                                                                                                                                                                                                                                                                    |                                                                                     |           |                                                                                                            |  |       |            |
|                                                                                                                                                                                                                                                                                                        | 3a. Geur, toetsen aan aanvaardbaar woon-fleefklimaat a.d.h.v. wettelijk kader       |           |                                                                                                            |  |       |            |
|                                                                                                                                                                                                                                                                                                        |                                                                                     |           |                                                                                                            |  |       | OPVRAGEN   |
| 1.                                                                                                                                                                                                                                                                                                     | de ontwikkeling valt onder de Wgv en Verordening ruimte                             |           |                                                                                                            |  |       | ADVIES GGD |
|                                                                                                                                                                                                                                                                                                        |                                                                                     |           | In de beoogde situatie wordt aan de geldende wet- en regelgeving voldaan, maar blijft er sprake van        |  |       |            |
|                                                                                                                                                                                                                                                                                                        | een overbelaste situatie voor geur (voorgrond en/of achtergrond)                    |           |                                                                                                            |  |       |            |
|                                                                                                                                                                                                                                                                                                        |                                                                                     |           |                                                                                                            |  |       |            |
|                                                                                                                                                                                                                                                                                                        |                                                                                     |           |                                                                                                            |  |       |            |
|                                                                                                                                                                                                                                                                                                        | % geur-gehinderden                                                                  |           | Geurbelasting in concentratiegebied                                                                        |  |       |            |
|                                                                                                                                                                                                                                                                                                        |                                                                                     | Voorgrond | Achtergrond                                                                                                |  |       |            |
|                                                                                                                                                                                                                                                                                                        | 12% (woonkern)                                                                      | 5 OU/m3   | 10 OU/m3                                                                                                   |  |       |            |
|                                                                                                                                                                                                                                                                                                        | 20% (buitengebied)                                                                  | 10 OU/m3  | 20 OU/m3                                                                                                   |  |       |            |
|                                                                                                                                                                                                                                                                                                        |                                                                                     |           |                                                                                                            |  |       |            |
| II.                                                                                                                                                                                                                                                                                                    | voor dieren zonder emissiefactor:                                                   |           |                                                                                                            |  |       |            |
|                                                                                                                                                                                                                                                                                                        |                                                                                     |           | In de beoogde situatie wordt aan de geldende wet- en regelgeving voldaan, maar de afstand vanaf            |  |       |            |
| de rand van een bedrijf tot de gevel van de dichtstbijzijnde gevoelige bestemming is kleiner dan 100                                                                                                                                                                                                   |                                                                                     |           |                                                                                                            |  |       |            |
| meter (in een kern), 50 meter (in het buitengebied) of de in het gemeentelijk beleid genoemde                                                                                                                                                                                                          |                                                                                     |           |                                                                                                            |  |       |            |
| afstand.                                                                                                                                                                                                                                                                                               |                                                                                     |           |                                                                                                            |  |       |            |
| Nee                                                                                                                                                                                                                                                                                                    |                                                                                     |           |                                                                                                            |  |       |            |
| 3b. Geur, toetsen aan aanvaardbaar woon-fleefklimaat a.d.h.v. gezondheidskundige advieswaarde                                                                                                                                                                                                          |                                                                                     |           |                                                                                                            |  |       |            |
|                                                                                                                                                                                                                                                                                                        |                                                                                     |           |                                                                                                            |  |       |            |
| 1.<br>voor dieren met emissiefactor:                                                                                                                                                                                                                                                                   |                                                                                     |           |                                                                                                            |  |       | OPVRAGEN   |
| de voor- en/of achtergrondgeurbelasting is hoger dan de odour-unit waarden uit het onderzoek                                                                                                                                                                                                           |                                                                                     |           |                                                                                                            |  |       | ADVIES GGD |
| van Geelen et al. (2015) (zie tabel op de volgende pagina).                                                                                                                                                                                                                                            |                                                                                     |           |                                                                                                            |  |       |            |
|                                                                                                                                                                                                                                                                                                        |                                                                                     |           |                                                                                                            |  |       |            |
|                                                                                                                                                                                                                                                                                                        |                                                                                     |           |                                                                                                            |  |       |            |
|                                                                                                                                                                                                                                                                                                        |                                                                                     |           |                                                                                                            |  |       |            |
|                                                                                                                                                                                                                                                                                                        |                                                                                     |           |                                                                                                            |  |       |            |

|                                                                                                                                 | % geurgehinderden                                                                                        | Geurbelasting                                        |                                                                                           |  |    |            |
|---------------------------------------------------------------------------------------------------------------------------------|----------------------------------------------------------------------------------------------------------|------------------------------------------------------|-------------------------------------------------------------------------------------------|--|----|------------|
|                                                                                                                                 |                                                                                                          | Voorgrond*                                           | Achtergrond                                                                               |  |    |            |
|                                                                                                                                 | 12% (woonkern)                                                                                           | 2 OU/m3                                              | 5 OU/m3                                                                                   |  |    |            |
|                                                                                                                                 | 20% (buitengebied)                                                                                       | 5 OU/m3                                              | 10 OU/m3                                                                                  |  |    |            |
| II.                                                                                                                             | voor dieren zonder emissiefactor:                                                                        |                                                      |                                                                                           |  |    |            |
|                                                                                                                                 |                                                                                                          |                                                      |                                                                                           |  |    |            |
| de afstand vanaf de rand van een bedrijf tot de gevel van de dichtstbijzijnde gevoelige bestemming<br>is kleiner dan 100 meter. |                                                                                                          |                                                      |                                                                                           |  |    |            |
|                                                                                                                                 |                                                                                                          |                                                      |                                                                                           |  |    |            |
| Nee                                                                                                                             |                                                                                                          |                                                      |                                                                                           |  |    |            |
| 4a. Binnen één veehouderij (1 adres of 1 ondernemer) worden bedrijfsmatig meerdere diersoorten                                  |                                                                                                          |                                                      |                                                                                           |  | Ja |            |
| gehouden, namelijk:                                                                                                             |                                                                                                          |                                                      |                                                                                           |  |    |            |
|                                                                                                                                 |                                                                                                          | a) varkens en pluimvee; of                           |                                                                                           |  |    |            |
|                                                                                                                                 |                                                                                                          | b) rundvee en kleine herkauwers (schapen/geiten); of |                                                                                           |  |    |            |
|                                                                                                                                 |                                                                                                          | c) kleine herkauwers onderling.                      |                                                                                           |  |    |            |
|                                                                                                                                 | 4b. De afstand tussen de inrichtingsgrenzen van een varkensbedrijf en een pluimveebedrijf bedraagt in de |                                                      |                                                                                           |  |    |            |
|                                                                                                                                 | nieuwe situatie minder dan 100 meter.                                                                    |                                                      |                                                                                           |  |    |            |
| Nee                                                                                                                             |                                                                                                          |                                                      |                                                                                           |  |    |            |
| 5a. Geitenhouderij: binnen een afstand van 2 kilometer liggen woon- en verblijfsruimten van derden.                             |                                                                                                          |                                                      |                                                                                           |  |    |            |
|                                                                                                                                 |                                                                                                          |                                                      |                                                                                           |  |    |            |
| 5b. Pluimveebedrijven: binnen een afstand van 1 kilometer liggen woon- en verblijfsruimten van derden.                          |                                                                                                          |                                                      |                                                                                           |  |    |            |
| 5c. Overige veehouderijen: binnen een afstand van 250 meter ligt een bebouwde kom.                                              |                                                                                                          |                                                      |                                                                                           |  |    |            |
|                                                                                                                                 |                                                                                                          |                                                      |                                                                                           |  |    | OPVRAGEN   |
| Nee                                                                                                                             |                                                                                                          |                                                      |                                                                                           |  |    | ADVIES GGD |
| 6. Er is sprake van mestbe- of ververwerking als nevenactiviteit of als zelfstandige activiteit.                                |                                                                                                          |                                                      |                                                                                           |  | Ja |            |
| Nee                                                                                                                             |                                                                                                          |                                                      |                                                                                           |  |    |            |
| 7. Bij omwonenden is sprake van ongerustheid over de volksgezondheid;                                                           |                                                                                                          |                                                      |                                                                                           |  | Ja |            |
| Dit blijkt uit de gevoerde dialoog en/of de klachtenregistratie van de omgevingsdienst/gemeente.                                |                                                                                                          |                                                      |                                                                                           |  |    |            |
| Nee                                                                                                                             |                                                                                                          |                                                      |                                                                                           |  |    |            |
| Advisering door GGD wordt niet geadviseerd                                                                                      |                                                                                                          |                                                      |                                                                                           |  |    |            |
|                                                                                                                                 |                                                                                                          |                                                      | Bevoegd gezag vraagt GGD advies aan. Hierbij wordt het door of namens de inrichtinghouder |  |    |            |
| ingevulde 'Ontvankelijkheid voor gezondheidstoets' (bijlage 1) meegeleverd. Het bevoegd gezag                                   |                                                                                                          |                                                      |                                                                                           |  |    |            |
| neemt het advies van de GGD mee in haar overwegingen of medewerking kan worden verleend                                         |                                                                                                          |                                                      |                                                                                           |  |    |            |
| aan een ontwikkeling en of zo nodig extra voorschriften moeten worden opgenomen.                                                |                                                                                                          |                                                      |                                                                                           |  |    |            |

Uit bovenstaand stappenplan blijkt dat een advisering van de GGD in bijna alle gevallen niet noodzakelijk is voor voorgestane ontwikkeling. De pluimveebedrijven aan Voortweg 32c en Looweg 10 zijn binnen een afstand van 1 kilometer van de planlocatie gelegen. Echter is reeds aangetoond dat, conform het Endotoxinen toetsingskader, kan worden voldaan aan de minimumafstand op het gebied van endotoxinen. Hierdoor is er geen sprake van een belemmering op het gebied van volksgezondheid in relatie tot veehouderijen. Dit aspect vormt geen belemmering voor onderhavig plan.

#### <span id="page-33-0"></span>5.1.8 Bedrijven en milieuzonering

Onder milieuzonering wordt verstaan een voldoende ruimtelijke scheiding tussen enerzijds milieubelastende bedrijven of inrichtingen en anderzijds milieugevoelige functies zoals woningen. Om het begrip hanteerbaar te maken is gebruik gemaakt van de publicatie 'Bedrijven en milieuzonering' van de VNG. In deze publicatie zijn bedrijven ingedeeld in milieucategorieën. Per bedrijfstype is indicatief aangegeven wat de afstand tot een gevoelige functie dient te zijn (zogenaamde afstandentabel). De aan te houden afstanden hebben betrekking op stof, geluid, gevaar en geur.

Hieronder is de motivering ten aanzien van omliggende bedrijven en inrichtingen ten opzichte van de voorgenomen ontwikkeling beschreven. In de directe omgeving van de nieuwe woning zijn een aantal bedrijven gevestigd.

| Adres              | Soort               | Minimumafstand | Werkelijke | Voldaan? |
|--------------------|---------------------|----------------|------------|----------|
|                    |                     |                | afstand    |          |
| Voortweg 22        | Pension             | 10 meter       | 160 meter  | Ja       |
| Voortweg 25        | Varkenshouderij     | 200 meter      | 150 meter  | Nee      |
| Voortweg 26        | Vleeskalverhouderij | 100 meter      | 310 meter  | Ja       |
| Voortweg 29        | Rundveehouderij     | 100 meter      | 280 meter  | Ja       |
| Voortweg 33        | Kunst-              | 10 meter       | 370 meter  | Ja       |
|                    | /schildersatelier   |                |            |          |
| Nistelrodeseweg 10 | Ziekenhuis          | 30 meter       | 475 meter  | Ja       |

*Tabel 2 Minimumafstanden tussen bedrijven en beoogde woning*

Uit tabel 2 blijkt dat aan alle minimumafstanden voldaan kan worden met uitzondering van de minimumafstand tot het bedrijf ter plaatse van de Voortweg 25. Voor de varkenshouderij aan de Voortweg bedraagt de aan te houden afstand 200 meter, welke betrekking heeft op het aspect geur. Voor de aspecten stof, geluid en gevaar gelden minimumafstanden van respectievelijk 30, 50 en 0 meter. Ten aanzien van deze aspecten kan wel worden voldaan aan de gestelde minimumafstanden.

In paragraaf 5.1.4 is het aspect geur behandeld. Hierin is aangetoond dat de geursituatie op basis van odour units (ouE/m3 ) ter plaatse van de planlocatie acceptabel kan worden geacht voor een woonbestemming. Er is namelijk sprake van een goed woon- en leefklimaat. Daarnaast zijn er een aantal burgerwoningen in de omgeving op een kortere afstand van het varkensbedrijf aan de Voortweg 25 gelegen dan de te realiseren woning. Voor deze woningen is reeds bepaald dat er sprake is van een acceptabele situatie, waardoor de situatie voor de beoogde woning eveneens acceptabel kan worden geacht.

Het aspect milieu- en bedrijvenzonering zorgt niet voor een belemmering van de voorgestane ontwikkeling. Met betrekking tot de aspecten geur, geluid, gevaar en stof vanuit bedrijven kan worden gesteld dat ter plaatse van de te realiseren woning sprake is van een aanvaardbaar woon- en leefklimaat.

#### <span id="page-34-0"></span>5.1.9 Kabels, leidingen en hoogspanningslijnen

Bij ontwikkelingen is het van belang om te kijken of er door of nabij het plangebied kabels, leidingen en hoogspanningslijnen zijn gelegen waar rekening mee gehouden moet worden.

#### *Kabels en leidingen*

Uit het bestemmingsplan en de risicokaart (paragraaf 5.1.6) komt naar voren dat er geen kabels in het plangebied aanwezig zijn die een beschermingszone vereisen. Aanvragen hiervoor dienen rechtstreeks ingediend te worden bij de nutsbedrijven. Voor onderhavige ontwikkeling is verder onderzoek niet noodzakelijk.

#### *Hoogspanningslijnen*

Om te bepalen of er in de nabijheid van het plangebied hoogspanningslijnen zijn gelegen, is de netkaart van het RIVM geraadpleegd. In figuur 15 is te zien dat er geen hoogspanningslijn binnen of in de omgeving van de planlocatie zijn gelegen. De dichtstbijzijnde hoogspanningslijn is op een afstand van circa 750 meter gelegen. Deze afstand is dusdanig groot dat deze geen belemmeringen veroorzaakt voor onderhavige ontwikkeling.

*Figuur 15. Uitsnede netkaart hoogspanningslijnen met planlocatie rood omcirkeld.*

#### <span id="page-35-0"></span>5.1.10 Spuitzones gewasbescherming

Kenmerkend voor de land- en tuinbouw zijn de intensieve teeltsystemen met een relatief hoog gebruik van gewasbeschermingsmiddelen. Bij het spuiten van gewasbeschermingsmiddelen komt drift vrij. Drift is een term die gebruikt wordt voor de spuitvloeistof die tijdens de bespuiting buiten het te behandelen gebied terecht komt als gevolg van wind- en luchtstromen. Drift is hoger bij toepassing in fruitteelt dan bij de akkerbouw en lage bomenteelt, waarbij voornamelijk neerwaarts wordt gespoten. Derhalve dient in het kader van een goede ruimtelijke ordening afstand te worden gehouden tussen gevoelige objecten en teeltgebieden. Er zijn geen wettelijke bepalingen over de aan te houden afstand. Door de Raad van State wordt bij beoordeling van nieuwe ruimtelijke situaties vanwege drift een afstand van 50 meter aangehouden.

Met betrekking tot onderhavige ontwikkeling wordt een nieuwe burgerwoning gerealiseerd. Op de planlocatie wordt dan ook geen gebruik gemaakt van gewasbeschermingsmiddelen. Binnen een straal van 50 meter vinden geen activiteiten binnen de landbouw en tuinbouw plaats. Hierdoor kan geconcludeerd worden dan de nieuwe woning niet binnen spuitzones gewasbescherming is gelegen. Dit aspect vormt geen belemmering voor voorgestane ontwikkeling.

#### <span id="page-35-1"></span>5.2 Water

Water verdient een belangrijke plek in de ruimtelijke planvorming. In het verleden werd het water voornamelijk gevormd en waterlopen veranderd naar de wensen van inrichter en gebruikers. De laatste jaren blijkt steeds meer dat dit kan leiden tot waterproblematiek. Hierbij kan worden gedacht aan verdrogingsverschijnselen, maar ook aan zeespiegelstijging, hogere afvoeren van rivieren en hevigere weersveranderingen. Bij locatiekeuze, de (her)inrichting en het beheer van nieuwe ruimtelijke functies moeten de relevante waterhuishoudkundige aspecten worden meegenomen.

Per 1 november 2003 is het verplicht om bij ruimtelijke ingrepen de watertoets te doorlopen. Hierin dient inzicht worden geboden in de effecten van het initiatief op de waterhuishouding. In het kader van de watertoets dient de gemeente wateradvies in te winnen bij de waterbeheerder. De gemeente en het waterschap kunnen praktische afspraken maken over de wijze waarop het aspect water in het ruimtelijk plan is opgenomen.

#### <span id="page-36-0"></span>5.2.1 Nieuwe ontwikkelingen

Onderhavig plan betreft de realisatie van één woning met bijgebouw. De beoogde woning heeft een oppervlakte van circa 130 m2 en het bijgebouw heeft een oppervlakte van circa 84 m2 . Daarnaast wordt er voorzien in de aanleg van verharding ten behoeve van parkeren en ontsluiting. De oppervlakteverharding van het perceel zal ten hoogste 40% van het totale perceel (1.010 m2 ) bedragen. Hierdoor vindt er een toename van oppervlakteverharding plaats van maximaal 404 m2 . In de huidige situatie is het perceel onbebouwd en kan het hemelwater direct infiltreren of op een natuurlijke wijze opgenomen worden in het hydrologische systeem.

#### <span id="page-36-1"></span>5.2.2 Beleidskader

Relevante beleidsstukken op het gebied van water zijn het Provinciaal plan van Noord-Brabant, het Waterbeheerplan 2016-2021 van waterschap Aa & Maas, het Nationaal Waterplan, WB21, Nationaal Bestuursakkoord Water en de Europese Kaderrichtlijn Water. Belangrijkste gezamenlijke punt uit deze beleidsstukken is dat water een belangrijk sturend element is in de ruimtelijke ordening.

De bekende drietrapsstrategieën zijn leidend:

- vasthouden-bergen-afvoeren (waterkwantiteit);
- voorkomen-scheiden-zuiveren (waterkwaliteit).

Daarnaast is de 'Beleidsbrief regenwater en riolering' relevant. Hierin staat hoe het beste omgegaan kan worden met het hemelwater en het afkoppelen daarvan. Ook hier gelden de drietrapsstrategieën. Tevens zijn de Keur en de beleidsregels Keur van Waterschap Aa en Maas van belang.

#### *Verbreed Gemeentelijk Rioleringsplan Plus Uden 2017-2021*

De gemeente is verantwoordelijk voor de afvoer van hemelwater op openbaar terrein. Perceeleigenaren zijn verantwoordelijk voor het hemelwater dat rechtstreeks op hun perceel terecht komt.

Nieuwbouw van woningen en infrastructuur kan tot een toename van (afvoerend) verhard oppervlak leiden. Hierdoor ontstaat een versnelde afvoer van hemelwater met mogelijk wateroverlast tot gevolg. Vanuit het oogpunt van klimaatveranderingen is het wenselijk dat al het aangesloten verhard oppervlak wordt afgekoppeld en lokaal geïnfiltreerd. Bij ontwikkelingen geldt het uitgangspunt dat plannen hydrologisch worden uitgevoerd. Dit betekent dat voor elke m2 aan verharding er een infiltratievoorziening gerealiseerd moet worden van 60 mm per m2 . Voor onderhavige ontwikkeling geldt dat er een infiltratievoorziening moet worden gerealiseerd van (404*0,06) 24,24 m3 .

#### <span id="page-37-0"></span>5.2.3 Kenmerken huidige watersysteem

Het plangebied is gelegen in het buitengebied van de gemeente Uden. In de huidige situatie heeft het plangebied een agrarische bestemming met een omvang van 1.010 m². In de huidige situatie is het perceel geheel ingericht als grasland en is er geen verharding aanwezig. In de toekomstige situatie wordt maximaal 404 m² aan verharding gerealiseerd. Voor de kenmerken van het plangebied is gebruik gemaakt van de bodematlas van de provincie Noord-Brabant.

#### *Bodem en grondwater*

De bodem in het plangebied bestaat uit rivierzand en -grind, veelal met een zanddek. De grond binnen het plangebied is voedselarm en vochtig tot droog. De Gemiddeld Hoogste Grondwaterstand (GHG) ligt op een diepte van circa 80-100 centimeter beneden maaiveld. De Gemiddeld Laagste Grondwaterstand (GLG) ligt op een diepte van 180-200 centimeter onder maaiveld. Dergelijke grondwaterstanden komen overeen met Grondwatertrap (GT) VII.

Een groot deel van het plangebied is, gezien de grondslag en de lage grondwaterstand, een infiltratiegebied. Het plangebied is gelegen op een vochtig tot droge grond waarin het water makkelijk kan infiltreren.

#### *Oppervlaktewater*

In het plangebied zelf is geen oppervlaktewater in de vorm van watergangen aanwezig. Ten oosten van het perceel, evenwijdig aan de Erphoevenweg, is een droge sloot gelegen, welke een B-watergang betreft.

#### *Riolering*

In het buitengebied van Uden is circa 85 km aan drukriolering aanwezig. Vuilwater wordt afgevoerd via de drukriolering. Drukriolering heeft een beperkte capaciteit en is daarom niet geschikt voor de afvoer van hemelwater. Afvloeiend hemelwater wordt derhalve niet afgevoerd via de riolering waardoor vuilwater en hemelwater van elkaar gescheiden zijn. Gezien het feit dat de ontwikkeling van slechts één woning kleinschalig van aard is, zal de huidige capaciteit van het rioleringsstelsel de toename aan waterafvoer kunnen verwerken en behoeft dus geen aanpassing. De kosten voor aansluiting op het rioleringsstelsel zijn uiteraard voor de initiatiefnemer.

#### <span id="page-37-1"></span>5.2.4 Watertoets

De watertoets bewaakt de waterkwaliteit en waterkwantiteit bij ruimtelijke plannen. De toets is verplicht voor ruimtelijke plannen waarin 'waterbelangen' spelen. In een waterparagraaf wordt uitgelegd hoe wordt omgegaan met water. Hierover brengt het waterschap een 'wateradvies' uit. De initiatiefnemer van het plan moet hier rekening mee houden. Sinds 6 maart 2015 kan een watertoets digitaal worden uitgevoerd bij waterschap Aa en Maas. In dit geval is sprake van een korte procedure (kleine eenvoudige plannen). Hieronder is de definitie van de "korte procedure" weergegeven.

*"Het plan is klein en qua water eenvoudig van opzet. De verhardingstoename bedraagt minder dan 2.000 m². Bij deze procedure blijkt of het plan nader met het waterschap afgestemd dient te worden.*

*Zo niet, dan ontvangt u een gestandaardiseerde waterparagraaf via de mail. U kunt deze na een aantal kleine aanpassingen in het bestemmingsplan opnemen. De*  *onderdelen hemel-/afval- en grondwater dienen zelf aangevuld te worden of op maat te worden gemaakt. Daarna is de waterparagraaf in principe af. Een zelfgeschreven waterparagraaf is ook toegestaan.*

*Wanneer een nadere afstemming met het waterschap nodig is, krijgt het plan de status van een klein, complex plan. Wanneer dat aan de orde is dient de normale procedure te worden doorlopen."* 

Voor het toetsen van de invloed van de ontwikkeling op het watersysteem is gebruik gemaakt van de digitale watertoets. Hieronder zijn de conclusies uit de watertoets weergegeven. De resultaten zijn tevens bijgevoegd als Bijlage VI.

Uit de watertoets blijkt dat de verhardingstoename en/of -afkoppeling bedraagt maximaal 2.000 m2 , waardoor het plangebied buiten de ruimtelijk begrensde waterbelangen valt. Er wordt verzocht om bij de bouw af te zien van het gebruik van uitlogende bouwmaterialen zoals zink en koper in daken, gevels, goten en leidingen.

#### <span id="page-38-0"></span>5.3 Natuur

#### <span id="page-38-1"></span>5.3.1 Gebiedsbescherming

Sinds 1 januari 2017 is de Wet natuurbescherming het geldend wettelijk kader wanneer het gaat om natuurbescherming. Deze wet heeft drie wetten vervangen, namelijk de Natuurbeschermingswet 1998, Boswet en de Flora- en faunawet. De beleidsmatige natuurbescherming die voorheen was vastgelegd in de Ecologische Hoofdstructuur (EHS) is opnieuw vastgelegd, maar heeft een andere naam gekregen namelijk Natuur Netwerk Brabant (NNB).

Daarnaast is de specifieke soortenbescherming geëvalueerd en gemonitord. Op basis daarvan is de soortbescherming voor sommige soorten gewijzigd. Sommige soorten worden daardoor beter beschermd, andere soorten komen in een lager beschermingsregime of worden nieuw toegevoegd.

De algemene zorgplicht blijft bestaan voor alle inheemse flora- en fauna. (Nieuwe) ontwikkelingen kunnen namelijk negatieve gevolgen hebben voor beschermde flora- en faunasoorten. Bij negatieve effecten van ontwikkelingen kan onder andere gedacht worden aan: optische verstoring door het toevoegen van bebouwing, verlies van oppervlakte, verdroging of vernatting, vermesting en verzuring, verstoring door licht, geluid, trilling en dergelijke. Bij ruimtelijke planvorming is daarom een toetsing aan de natuurwetgeving verplicht.

#### *Natuurnetwerk Brabant (NNB)*

In figuur 16 is te zien dat het plangebied tevens niet binnen het Natuurnetwerk Brabant is gelegen. Het dichtstbijzijnde gebied behorende bij het NNB is op een afstand van circa 330 meter ten noordwesten van de planlocatie gelegen. Gezien deze grote afstand en de aard en schaal van de ontwikkeling zijn dan ook geen negatieve effecten te verwachten met betrekking tot het Natuurnetwerk Brabant. Het aspect 'Gebiedsbescherming' vormt geen belemmering voor de beoogde ontwikkeling.

*Figuur 16. Kaart Natuur Netwerk Brabant met plangebied rood omcirkeld.*

#### *Natura 2000*

Het plangebied is niet binnen een Natura 2000-gebied gelegen. De dichtstbijzijnde Natura 2000-gebieden betreffen 'Vlijmens Ven, Moerputten en Bossche Broek', 'Sint Jansberg' en 'Oeffelter Meent'. Deze drie gebieden zijn op een afstand van minstens 20 kilometer van het plangebied gelegen. Deze afstand is dusdanig groot dat de ontwikkeling naar verwachting geen negatieve effecten heeft op de Natura 2000 gebieden. Ten aanzien van het aspect gebiedsbescherming is met het programma AERIUS een berekening uitgevoerd om te kijken of de ontwikkeling op het gebied van stikstofuitstoot inderdaad geen effecten heeft op omliggende natuurgebieden.

#### AERIUS-berekening

Bij de AERIUS-berekening is uitgegaan van een worstcasescenario. Hieronder is per emissiebron de maximale emissie aangegeven. Het rapport met de AERIUSberekening is bijgevoegd in Bijlage VII.

#### *Conclusie*

Uit de AERIUS-berekening op basis van bovenstaande gegevens blijkt dat de ontwikkeling geen negatief effect heeft op omliggende natuurgebied. Dit aspect levert dan ook geen belemmeringen op voor onderhavige ontwikkeling.

#### <span id="page-39-0"></span>5.3.2 Soortenbescherming

De Wet natuurbescherming regelt de bescherming en instandhouding van planten- en diersoorten die in het wild voorkomen. Daarnaast dienen alle in het wild levende planten en dieren in principe met rust te worden gelaten. Eventuele schade aan in het wild levende planten en dieren dient beperkt te worden middels het nemen van mitigerende maatregelen. Als mitigatie niet voldoende is om schade te voorkomen is het verplicht de resterende schade te compenseren.

In de huidige situatie betreft de planlocatie een braakliggend stuk grond. Het komt voor dat bebouwing fungeert als vaste verblijf- of voortplantingsplaats voor dieren. In dit geval is er geen bebouwing op het perceel aanwezig, waardoor deze verstoring niet aan de orde is. De locatie kan wel fungeren als foerageergebied. Met het realiseren van een woning, bijgebouw en de benodigde verharding kan het perceel niet meer geheel gebruikt worden als foerageergebied. Daarom is een QuickScan flora fauna uitgevoerd om te onderzoek of de ontwikkeling al dan niet een significant negatief effect heeft op de aanwezige dieren- en plantensoorten. Hieronder zijn de belangrijkste conclusies uit het onderzoek weergegeven. Het volledige onderzoek is bijgevoegd als Bijlage VIII.

Voor de bepaling van de effecten en voor de beantwoording van de vraag of men in strijd komt met de Wet natuurbescherming, wordt de relatie gelegd tussen het initiatief met deze wet door waar mogelijk antwoorde te geven op de volgende vragen:

- 1. Welke wettelijk beschermde soorten komen in het plangebied voor? Welke status hebben deze soorten?
- 2. Welke invloed heeft de geplande ingreep in het betreffende gebied op de beschermde soorten en de staat van instandhouding?
- 3. Hoe dient omgegaan te worden met eventuele negatieve effecten van het plan op wettelijk beschermde planten- en diersoorten, en welke vervolgstappen zijn nodig?

Het voornemen en de daarbij behorende werkzaamheden, zal naar verwachting geen negatief effect hebben op staat van instandhouding van beschermde soorten. Binnen het plangebied wordt niet verwacht dat er (verblijfplaatsen van) strikt beschermde soorten worden aangetroffen die door de werkzaamheden worden beïnvloed.

Uit de effectenbeschrijving blijkt dat er geen onevenredige directe of indirecte gevolgen zijn van de voorgenomen activiteiten op de voortplanting en instandhouding van beschermde dier- en/of plantsoorten. Lokaal zullen mogelijk algemene soorten uit het plangebied trekken op zoek naar een vervangende biotoop.

Voor aanvang van de werkzaamheden, dient derhalve geen aanvullende onderzoek plaats te vinden. Een ontheffing met betrekking tot aantasting van beschermde soorten is niet nodig. De werkzaamheden kunnen leiden tot een beschadiging of vernietiging van mogelijke verblijfplaatsen en/of verstoring van eventueel aanwezige algemene soorten. Een algehele vrijstelling op basis van de Verordening natuurbescherming voor ruimtelijke ontwikkelingen is hierop van toepassing. De algemene zorgplicht blijft onverminderd van toepassing.

#### <span id="page-40-0"></span>5.4 Archeologie

De Erfgoedwet is per 1 juli 2016 ingegaan. Deze wet bundelt bestaande wet- en regelgeving voor behoud en beheer van het cultureel erfgoed en archeologie in Nederland. Bovendien zijn aan de Erfgoedwet een aantal nieuwe bepalingen toegevoegd. In een bestemmingsplan dient een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden.

In dit plan dient aangetoond te worden dat de ontwikkeling geen negatieve effecten heeft op de archeologische en/of cultuurhistorische waarden. In dit bestemmingsplan is een splitsing gemaakt tussen archeologie en cultuurhistorie. Archeologie is in de bodem aanwezig en is meestal niet beleefbaar, terwijl cultuurhistorie zichtbaar en beleefbaar is in de omgeving. In de volgende paragraaf wordt verder ingegaan op het aspect 'landschap en cultuurhistorie'.

De gemeente Uden heeft in 2017 de 'Nota archeologiebeleid 2017 Gemeente Uden' vastgesteld. Volgens de archeologische beleidskaart, behorende bij de nota, is de planlocatie gelegen binnen het gebied met categorie 3 (figuur 17). Gebieden binnen categorie 3 zijn van hoge archeologische waarde. Binnen deze gebieden is het voornamelijk van belang om greep te krijgen op de bewoningsdynamiek van de tijd na 1250 na Chr.

Voor ontwikkelingen binnen categorie 3 geldt een onderzoeksplicht wanneer er sprake is van een verstoringsdiepte van meer dan 40 cm én een verstoringsoppervlak groter van 250 m2 . Ontheffing geldt als één of beide drempels niet worden overschreden. In dit geval is het verstoringsoppervlak kleiner dan 250 m2 , waardoor er geen onderzoeksplicht geldt. Het aspect archeologie vormt dus geen belemmering voor voorgestane ontwikkeling.

*Figuur 17. Archeologische beleidskaart met planlocatie rood omcirkeld.*

#### <span id="page-41-0"></span>5.5 Landschap en cultuurhistorie

Met de komst van de Erfgoedwet is het verplicht om de facetten historische (steden)bouwkunde en historische geografie mee te nemen in de belangenafweging. Hierbij gaat het om zowel beschermde als niet formeel beschermde objecten en structuren. Het beleid van de provincie Noord-Brabant sluit aan op het nationale beleid voor de archeologische monumentenzorg. De provincie richt zich op de bescherming van objecten en de bescherming, benutting en ontwikkeling van structuren en esembles van een grotere schaal.

In figuur 18 is een uitsnede te zien van de Cultuurhistorisch Waardenkaart van Noord-Brabant. Uit deze kaart blijkt dat de planlocatie niet binnen een cultuurhistorisch gebied of archeologisch landschap is gelegen. Met onderhavige ontwikkeling zijn de cultuurhistorische en landschappelijke kenmerken dan ook niet in het geding.

*Figuur 18. Cultuurhistorische waardenkaart met plangebied rood omcirkeld.*

#### <span id="page-42-0"></span>5.6 Verkeer en parkeren

Het toevoegen of veranderen van een functie heeft in veel gevallen een effect op het aantal verkeersbewegingen. Het is daarom van belang om te kijken welke veranderingen er optreden en of dit een effect heeft op het wegverkeer en het parkeren.

#### <span id="page-42-1"></span>5.6.1 Mobiliteit

In de huidige situatie vinden er geen verkeersbewegingen plaats vanaf of naar de planlocatie. Met het realiseren van een woning wordt een functie toegevoegd en zal dus zorgen voor een toename van het aantal verkeersbewegingen. De ontwikkeling betreft het toevoegen van slechts één woning waarvoor kan worden uitgegaan van een minimale toename van het aantal verkeersbewegingen. De huidige infrastructuur heeft voldoende capaciteit om deze minimale verkeerstoename te verwerken, waardoor aanpassing van de Erphoevenweg niet aan de orde is.

#### <span id="page-42-2"></span>5.6.2 Parkeren

De parkeernormen voor de gemeente Uden zijn opgenomen in de 'Nota Parkeernormen Uden 2018'. Uit deze nota volgt dat voor een vrijstaande woning een parkeernorm van 2,4 parkeerplaatsen geldt. Dit aantal parkeerplaatsen dient op eigen terrein of binnen de grenzen van het plangebied te worden gerealiseerd. In dit geval is het perceel (1.010 m2 ) voldoende groot om in de parkeerbehoefte te kunnen voorzien. Het aspect 'Parkeren' levert dan ook geen belemmering op.

# <span id="page-43-0"></span>HOOFDSTUK 6 Uitvoerbaarheid

In dit hoofdstuk wordt de haalbaarheid van het wijzigingsplan aangetoond. De ontwikkeling moet zowel in financieel als in maatschappelijk opzicht haalbaar zijn. Er wordt daarom een korte financiële toelichting gegeven en daarnaast worden de doorlopen procedures weergegeven.

#### <span id="page-43-1"></span>6.1 Economische uitvoerbaarheid

De kosten die gemaakt worden bij de uitvoering van de ontwikkeling zijn voor rekening van de initiatiefnemer.

Wanneer met een omgevingsvergunning een bouwplan, zoals gedefinieerd in artikel 6.2.1 Besluit ruimtelijke ordening, mogelijk wordt gemaakt, dient conform artikel 6.12 Wet ruimtelijke ordening een exploitatieplan te worden opgesteld. Deze eis geldt niet indien het kostenverhaal anderszins is verzekerd.

#### <span id="page-43-2"></span>6.2 Maatschappelijke uitvoerbaarheid

De gemeente Uden acht dat ontwikkelingen die niet binnen het huidige bestemmingsplan passen, goed worden onderbouwd. Een verplicht onderdeel van de onderbouwing is een omgevingsdialoog.

De initiatiefnemers is in gesprek gegaan met belanghebbenden in de omgeving. Middels een formulier hebben de belanghebbenden aangegeven op de hoogte te zijn van de ontwikkeling en aangegeven of ze al dan niet bezwaar hebben tegen het plan. De formulieren zijn bijgevoegd als Bijlage IX.

Het ontwerpbestemmingsplan 'Erphoevenweg ong. (naast 3) te Uden' is ingevolge artikel 3.8 van de Wet ruimtelijke ordening gedurende zes weken ter inzage gelegd, waarbij gelegenheid is geboden tot het indienen van zienswijzen.