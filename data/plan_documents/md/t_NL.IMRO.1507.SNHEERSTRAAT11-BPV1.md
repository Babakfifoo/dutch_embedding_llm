# **Bestemmingsplan 'Heerstraat 11 – Venloseweg 35 Sevenum'**

*NL.IMRO.1507.SNHEERSTRAAT11*

# **Bestemmingsplan**

# **"Heerstraat 11 – Venloseweg 35 Sevenum"**

## NL. IMRO.1507.SNHEERSTRAAT11-BPV1

| Vertegenwoordigd door  | : | De heer T. Schreurs |
|------------------------|---|---------------------|
| Correspondentieadres   |   | Heerstraat 11       |
| Postcode en Woonplaats | : | 5975 PW Sevenum     |

# **Opdrachtgever: A. Schreurs Plantenkwekerij B.V.**

| De heer T. Schreurs |
|---------------------|
| Heerstraat 11       |
| 5975 PW Sevenum     |

#### **Opdrachtnemer / Gemachtigde**

| Opgesteld door         | : | Arvalis Adviseurs                             |
|------------------------|---|-----------------------------------------------|
| Naam en voorletters    | : | Bartels K. (Kamiel) en Bergsma T. (Thijs)     |
| Adres                  | : | Sint Jansweg 20d                              |
| Postcode en woonplaats | : | 5928 RC Venlo                                 |
| Telefoon               | : | 06-51950094 en/of 06-55720230                 |
| E-mailadres            | : | kbartels@arvalis.nl en/of tbergsma@arvalis.nl |
|                        |   |                                               |
| Vaststellingsdatum     | : | 21 mei 2019                                   |

**Verbeelding**

**Regels**

**Toelichting**

# **Verbeelding**

**Regels**

# **Inhoudsopgave**

| 1     | INLEIDING                                            | 3  |
|-------|------------------------------------------------------|----|
| 1.1   | Aanleiding en doel van het bestemmingsplan           | 3  |
| 1.2   | Ligging en begrenzing plangebied                     | 3  |
| 1.3   | Vigerend bestemmingsplan                             | 4  |
| 1.4   | Bij het plan behorende stukken                       | 4  |
| 1.5   | Leeswijzer                                           | 4  |
| 2     | BESCHRIJVING VAN HET PLANGEBIED                      | 6  |
| 2.1   | Algemeen                                             | 6  |
| 2.2   | Ruimtelijke structuur                                | 6  |
| 2.3   | Functionele structuur                                | 7  |
| 2.4   | Nieuwe situatie locatie Venloseweg                   | 7  |
| 3     | BELEID                                               | 8  |
| 3.1   | Inleiding                                            | 8  |
| 3.2   | (Europees en) Rijksbeleid                            | 8  |
| 3.2.1 | Structuurvisie infrastructuur en ruimte              | 8  |
| 3.2.1 | Structuurvisie buisleidingen                         | 8  |
| 3.2.2 | Wet natuurbescherming                                | 9  |
| 3.2.3 | Besluit algemene regels ruimtelijke ordening (Barro) | 10 |
| 3.2.4 | Wet geluidhinder                                     | 10 |
| 3.2.5 | Externe veiligheid.                                  | 11 |
| 3.2.6 | Nederlandse richtlijn bodembescherming               | 13 |
| 3.2.7 | Waterwet                                             | 14 |
| 3.3   | Provinciaal beleid                                   | 14 |
| 3.3.1 | Provinciaal omgevingsplan Limburg                    | 14 |
| 3.3.2 | Duurzame verstedelijking                             | 17 |
| 3.3.3 | Provinciale omgevingsverordening "hoofdstuk ruimte"  | 17 |
| 3.4   | Gemeentelijk beleid                                  | 20 |
| 3.4.1 | Integrale Structuurvisie Horst aan de Maas           | 20 |
| 3.4.2 | Structuurvisie Klavertje 4 gebied                    | 22 |
| 3.5   | Conclusie                                            | 23 |
| 4     | PLANBESCHRIJVING                                     | 24 |
| 4.1   | Inleiding                                            | 24 |
| 4.2   | Landschappelijke inpassing Heerstraat 11             | 24 |
| 4.3   | Landschappelijke inpassing Venloseweg 35             | 25 |
| 5     | SECTORALE ASPECTEN                                   | 27 |
| 5.1   | Inleiding                                            | 27 |

| 5.2                         |       | Milieuaspecten                            | 27 |
|-----------------------------|-------|-------------------------------------------|----|
|                             | 5.2.1 | Bodem en grondwaterkwaliteit              | 27 |
|                             | 5.2.2 | Geluid                                    | 29 |
|                             | 5.2.3 | Luchtkwaliteit                            | 31 |
|                             | 5.2.4 | Bedrijven en milieuzonering               | 33 |
| 5.2.5<br>Externe veiligheid |       | 34                                        |    |
| 5.3                         |       | Waterparagraaf                            | 37 |
|                             | 5.3.1 | Provinciaal Waterplan Limburg             | 37 |
|                             | 5.3.2 | Watertoets                                | 38 |
| 5.4                         |       | Kabels en leidingen                       | 42 |
| 5.5                         |       | Wet Natuurbescherming                     | 42 |
| 5.6                         |       | Archeologie en Cultuurhistorie            | 46 |
|                             | 5.6.1 | Cultuurhistorische en aardkundige waarden | 46 |
|                             | 5.6.2 | Archeologische waarden                    | 46 |
| 5.7                         |       | Verkeer en parkeren                       | 47 |
| 6                           |       | UITVOERBAARHEID                           | 48 |
| 6.1                         |       | Economische en financiële uitvoerbaarheid | 48 |
| 6.2                         |       | Handhaving                                | 48 |
| 6.3                         |       | Maatschappelijke uitvoerbaarheid          | 49 |
| 7                           |       | JURIDISCHE TOELICHTING                    | 51 |

<span id="page-7-2"></span>Bijlagen:

- 1. Verkennend en aanvullend bodemonderzoek Venloseweg 35
- <span id="page-7-4"></span>2. Historisch bodemonderzoek Heerstraat 1 en 11
- <span id="page-7-5"></span>3. Quickscan Flora en Fauna Heerstraat 11
- 4. Landschappelijke inpassing Heerstraat 11
- 5. Akoestisch onderzoek Venloseweg 35
- <span id="page-7-6"></span>6. Natura2000/PAS-beoordeling
- <span id="page-7-7"></span>7. AERIUS-berekening RZeN6zdEHV3p
- <span id="page-7-0"></span>8. Landschappelijke inpassing Venloseweg
- <span id="page-7-1"></span>9. Voorwaarden Groote Molenbeek
- <span id="page-7-3"></span>10. Begeleiding bodemsanering HMB

# **1 INLEIDING**

# **1.1 Aanleiding en doel van het bestemmingsplan**

Initiatiefnemer A. Schreurs Plantenkwekerij B.V. is de eigenaar van de locaties Heerstraat 1 en 11. De locatie Venloseweg 35 te Sevenum is eigendom van de families Hermans en Benders. De locatie Heerstraat 1 was aangekocht door DCGV en de woning op deze locatie is daarbij gesloopt ten behoeve van de Spoorse Aanpassingen voor de realisatie van de railterminal. Vervolgens is de locatie voor DCGV aan Schreurs verkocht. Het voorliggende initiatief heeft op de locatie Heerstraat 11 tot doel om het bestaande glastuinbouwbedrijf uit te bereiden met een nieuw bedrijfsgebouw.

Op de locatie Venloseweg 35 is de initiatiefnemer voornemens een woning te realiseren. Tevens wordt de bestaande bedrijfswoning omgezet in een woonbestemming.

Middels vaststelling op 19 december 2017 van het bestemmingsplan 'Buitengebied Horst aan de Maas' is reeds een waterbassin op de locatie Heerstraat 11 gelegaliseerd. Hier is ter plaatse van het waterbassin de functie-aanduiding 'specifieke vorm van agrarisch – waterbassin' opgenomen.

Op de locatie Venloseweg 35 is een ketel- en substraatruimte alsmede een glasopstand gesloopt en een waterbassin verwijderd. Ter plaatse van de voormalige glasopstand zal nieuwbouw van een burgerwoning plaatsvinden alsmede het omzetten van de bestaande bedrijfswoning naar burgerwoning.

Voor beide locaties is een principeverzoek ingediend, waarbij de gemeente heeft aangegeven medewerking aan de plannen te verlenen.

# **1.2 Ligging en begrenzing plangebied**

De locatie van het verzoek is plaatselijk bekend als Heerstraat 1 en 11 te Sevenum, kadastraal bekend gemeente Sevenum, sectie S, nummers 144 t/m 149, 151, 770, 771 en 767. De locatie bekend als Venloseweg 35 te Sevenum, kadastraal bekend gemeente Sevenum, sectie S, nummer 196.

De locaties zijn gelegen in het buitengebied van de gemeente Horst aan de Maas, ten oosten van de kern Sevenum.

# **1.3 Vigerend bestemmingsplan**

De beide locaties vallen in het gebied waarvoor de gemeenteraad op 19 december 2017 het bestemmingsplan 'Buitengebied Horst aan de Maas' heeft vastgesteld. Er is geen verzoek om voorlopige voorziening ingediend, waardoor het bestemmingsplan in werking is getreden.

De locatie Heerstraat is bestemd als Agrarisch met waarden. Op de locatie ligt deels de functieaanduiding specifieke vorm van agrarisch – waterbassin. Verder is de locatie gelegen binnen de gebiedsaanduiding overige zone – beekdal. Het verzoek op de locatie Heerstraat 1 en 11 is niet in overeenstemming met het vigerend bestemmingsplan.

De locatie Venloseweg is bestemd als Agrarisch met waarden met de functieaanduiding glastuinbouw, de dubbelbestemmingen Waarde - Archeologie 6, en (deels) Waarde – Zone bronsgroene landschapszone alsmede de gebiedsaanduidingen overige zone velden en reconstructiewetzone – extensiveringsgebied.

Op grond van het geldend bestemmingsplan zijn, gezien bovenstaande, er geen mogelijkheden om met een binnenplanse afwijkings- dan wel wijzigingsbevoegdheid mee te werken aan de ontwikkelingen op de gevraagde locaties. Middels het voorliggende bestemmingsplan worden de ruimtelijke zaken planologisch geregeld.

# **1.4 Bij het plan behorende stukken**

Samen met de bijbehorende regels, bijlagen en verbeelding vormt deze toelichting het bestemmingsplan.

# **1.5 Leeswijzer**

Het onderhavige bestemmingsplan voorziet in de benodigde motivering van het planvoornemen. Aan bod komen de volgende aspecten:

- gebiedsbeschrijving, hoofdstuk 2
- het actuele beleid met betrekking tot de milieuwetgeving en ruimtelijke ordening met toetsing aan het ruimtelijke beleid, hoofdstuk 3;
- toetsing aan milieuwetgeving met betrekking tot bestaande of potentiële belemmeringen in de omgeving van het plangebied (bodemkwaliteit, luchtkwaliteit, geluidhinder,

waterparagraaf, archeologische waarden en natuurlijke en landschappelijke aspecten) en conclusie, hoofdstuk 4;

- sectorale aspecten, hoofdstuk 5;
- uitvoerbaarheid, hoofdstuk 6;
- juridische toelichting, hoofdstuk 7.

# **2 BESCHRIJVING VAN HET PLANGEBIED**

# **2.1 Algemeen**

De projectlocaties liggen in het buitengebied van de gemeente Horst aan de Maas ten oosten en zuidoosten van de kern Sevenum. De locaties liggen in een gebied dat gemengd in gebruik is door (agrarische) bedrijven en woningen. Bedrijfsgebouwen, bedrijfswoningen en burgerwoningen wisselen elkaar af.

*afbeelding 1, luchtfoto*

# **2.2 Ruimtelijke structuur**

De locatie Heerstraat is gelegen ten zuiden van de spoorlijn Nijmegen-Venlo, ten oosten van de kern Sevenum. De doorgaande weg (de Grubbenvorsterweg) loopt in de directe nabijheid van het plangebied.

De locatie Venloseweg is gelegen ten zuidoosten (in de directe nabijheid) van de kern Sevenum. De Venloseweg is een doorgaande weg.

# **2.3 Functionele structuur**

De omgeving van de plangebieden betreffen gemengde gebieden in het buitengebied met (agrarische)bedrijven, woningen en natuur. De beide locaties zijn tevens gelegen binnen het gebied 'Klavertje 4 / Greenport Venlo'.

# **2.4 Nieuwe situatie locatie Venloseweg**

De nieuwe woning op de locatie Venloseweg krijgt een maatvoering van maximaal 1.400 m3 en de mogelijkheid voor maximaal 200 m2 aan bijgebouwen. Dit is op de verbeelding behorende bij dit plan weergegeven middels de aanduidingen 'volume' en 'oppervlakte'. De woning krijgt een nokhoogte van 11.50 m en een goothoogte van 6.40 m. Dit is mogelijk via artikel 4.3.1 van de bij dit plan horende planregels.

Op de locatie Venloseweg is een opslagruimte van 101 m2 gesloopt alsmede een ketelruimte van 99 m2. Daarbij zijn 9.700 m2 aan glasopstanden verwijderd. Tevens wordt een perceel langs de Groote Molenbeek geleverd aan DCGV voor meandering van de Groote Molenbeek. Dit geldt als tegenprestatie voor de nieuw op te richten woning. Daarbij geldt de landschappelijke inpassing Venloseweg Sevenum, zoals bijgevoegd als bijlage [8](#page-7-0) als tegenprestatie voor de genoemde maatvoering.

Op de locatie Venloseweg 35 blijft naast de voormalige bedrijfswoning enkel een bestaand bijgebouw achter. Dit is een voormalige bedrijfsloods van 322 m2. Dit is op de verbeelding behorende bij dit plan weergegeven middels de aanduiding 'oppervlakte'. De voormalige bedrijfswoning wordt middels dit plan omgezet naar wonen.

Er ontstaat een situatie met twee woningen, met op beide bouwvakken een aanduiding 'oppervlakte'. Op 1 bouwvlak komt tevens de aanduiding 'volume m3'.

Naast sloopt gelden ook de landschappelijke inpassingen zoals verwoord in paragraaf 4.2 en 4.3 als ruimtelijke kwaliteitsverbeteringen.

# **3 BELEID**

# **3.1 Inleiding**

Dit hoofdstuk geeft een beeld van de randvoorwaarden die vanuit het beleid gelden betreffende onderhavige ontwikkeling. De beleidskaders zijn op verschillende schaalniveaus beschreven. Aan bod komt het rijksbeleid, provinciaal beleid en het gemeentelijk beleid.

# **3.2 (Europees en) Rijksbeleid**

# **3.2.1 Structuurvisie infrastructuur en ruimte**

Op 13 maart 2012 is de Structuurvisie Infrastructuur en Ruimte (SVIR) vastgesteld. In deze Structuurvisie staan de (rijks)plannen voor ruimte en mobiliteit. Overheden, burgers en bedrijven krijgen de ruimte om zelf oplossingen te creëren. Het rijk richt zich met name op het versterken van de internationale positie van Nederland en het behartigen van de nationale belangen. De nieuwe Structuurvisie vervangt verschillende bestaande nota's, zoals de Nota Ruimte, de Nota Mobiliteit, de agenda Landschap en de agenda Vitaal platteland.

Het rijksbeleid, zoals verwoord in structuurvisie infrastructuur en ruimte, is door provincie en gemeente verder uitgewerkt in provinciaal en lokaal beleid, zoals het POL en de handreiking ruimtelijke ontwikkeling.

Voor de gevraagde ontwikkeling kan een nationaal belang aan de orde zijn, namelijk het nationaal belang voor het verbeteren van de milieukwaliteit alsmede het hoofdnetwerk voor vervoer van (gevaarlijke) stoffen via buisleidingen. Voor een goede milieukwaliteit moet de kwaliteit van bodem, water en lucht minimaal voldoen aan nationale en internationale geldende normen. Ook moet de gezondheid van de burgers beschermd worden tegen negatieve milieueffecten. Dat sprake is van een goede milieukwaliteit wordt nader gemotiveerd in o.a. paragraaf [5.2.](#page-32-0)

Er is in de voorliggende situatie geen sprake van een nationaal belang.

# **3.2.1 Structuurvisie buisleidingen**

Op 12 oktober 2012 is de Structuurvisie Buisleidingen vastgesteld. Deze Structuurvisie geeft aan langs welke hoofdverbindingen in de toekomst nog nieuwe buisleidingen van nationaal belang voor gevaarlijke stoffen gelegd kunnen worden. Het Rijk wil langs deze verbindingen ruimte vrijhouden (buisleidingenstroken). Gemeentes hebben de verplichting de buisleidingstroken vrij te houden van

bebouwing. Om rekening te houden met lokale ruimtelijke wensen en beperkingen krijgen deze de mogelijkheid de buisleidingstroken waar nodig- onder voorwaarden- enigszins te verschuiven. Er is in de voorliggende situatie geen sprake van een buisleiding.

# **3.2.2 Wet natuurbescherming**

## **Natura 2000**

De Wet natuurbescherming regelt o.a. bescherming van Natura 2000-gebieden. Dit zijn speciale beschermingszones op grond van de Europese Vogelrichtlijn en Habitatrichtlijn. De minister wijst deze gebieden aan.

Voor de Natura 2000-gebieden stelt de minister instandhoudingsdoelstellingen op voor:

- de leefgebieden van vogels
- de natuurlijke habitats of habitats van soorten (art. 2.1 Wet natuurbescherming)

De provincies stellen voor de Natura 2000-gebieden een beheerplan op (art. 2.3 Wet natuurbescherming). In het beheerplan staan maatregelen die ervoor moeten zorgen dat de instandhoudingsdoelstellingen worden bereikt. Naast de maatregelen in het beheerplan kunnen provincies:

- eisen stellen aan handelingen met gevolgen voor Natura 2000-gebieden
- de toegang tot Natura 2000-gebieden beperken
- handelingen verrichten die nodig zijn met het oog op de instandhoudingsdoelstellingen

# **Bescherming planten en dieren**

De Wet natuurbescherming regelt daarnaast de bescherming van dier- en plantsoorten. De Wet natuurbescherming bevat regels over:

- de bescherming van vogels op grond van de Europese Vogelrichtlijn;
- de bescherming van soorten dieren en planten op grond van de Europese Habitatrichtlijn;
- de bescherming van soorten planten en dieren die niet voorkomen in de Habitatrichtlijn;
- schadebestrijding, overlastbestrijding en faunabeheer;
- jacht;
- het vangen en doden van dieren;
- in het wild levende dieren en planten;
- handel en bezit van dieren en planten;

# **Bescherming bossen**

Tevens bevat de wet natuurbescherming regels voor het vellen van bomen in houtopstanden (voormalige Boswet). De wet geeft aan welke bomen door de regels worden beschermd en regelt verder:

- een meldingsplicht voor het vellen van bomen;
- verplichtingen rondom het herplanten van bomen;
- de invoer van en handel in hout en houtproducten.

Zie voor de toetsing paragraaf [5.5.](#page-47-0)

## **3.2.3 Besluit algemene regels ruimtelijke ordening (Barro)**

Om de 13 nationale belangen door te laten werken in ruimtelijke plannen van lagere overheden is naast de SVIR op 30 december 2011 het Besluit algemene regels ruimtelijke ordening (Barro) in werking getreden. Op 1 oktober 2012 is de eerste aanvulling bij het Barro vastgesteld. Het Barro voorziet in de juridische borging van het nationaal beleid. Het bevat regels die andere overheden ten aanzien van de inhoud van ruimtelijke plannen inperken, daar waar nationale belangen dat noodzakelijk maken.

Het gaat om kaders voor onder meer het bundelen van verstedelijking, de bufferzones, nationale landschappen, de Ecologische Hoofdstructuur, de kust, grote rivieren, militaire terreinen, mainportontwikkeling van Rotterdam en de Waddenzee. Met het Barro maakt het Rijk proactief duidelijk waar provinciale verordeningen en gemeentelijke bestemmingsplannen aan moeten voldoen. Uit de regels en kaarten behorende bij het Barro kan worden afgeleid welke aspecten relevant zijn voor het ruimtelijke besluit.

Er zijn nationale belangen die terugkomen in het Barro: defensie (titel 2.6), elektriciteitsvoorziening (titel 2.8) en buisleidingen (titel 2.9). Deze belangen worden binnen andere paragrafen getoetst, als ook het Natuurnetwerk Nederland.

Gesteld kan worden dat het initiatief geen invloed heeft op nationale belangen die terugkomen in het Barro, als ook ten aanzien van de elektriciteitsvoorziening (hoogspanningsmasten) gezien de beperkte bouwhoogte van het initiatief.

# **3.2.4 Wet geluidhinder**

De Wet geluidhinder dateert van 16 februari 1979. De Wgh bevat een uitgebreid stelsel van bepalingen ter voorkoming en bestrijding van geluidshinder door onder meer industrie, wegverkeer en spoorwegverkeer.

De wet biedt geluidgevoelige bestemmingen, zoals woningen, bescherming tegen geluidhinder van geluidsbronnen: wegverkeer, spoorwegen, industrie en luchtvaart. De bescherming vindt primair plaats door middel van zonering. De zonering betreft een afstand, uitgaande van een geluidsbron. Op grond van de Wgh gelden grenswaarden op basis waarvan de bouw van nieuwe geluidsgevoelige bestemmingen binnen de geluidszone wordt in beginsel beperkt of wordt verboden. Wegverkeerslawaai, spoorweglawaai, industrielawaai en luchtvaartlawaai kennen ieder afzonderlijke normen.

De normstelling op woningen is geregeld in de Wet milieubeheer (Wm) en de Wet ruimtelijke ordening (Wro). De wetten richtten zich vooral op de bescherming van de burger in zijn woonomgeving en bevat bijvoorbeeld normen voor de maximale geluidsbelasting op de gevel van een huis, zie paragraaf [5.2.5.](#page-38-0)

De beoogde ontwikkeling is voor wat betreft de locatie Venloseweg een geluidsgevoelig object vanwege de bouw van een woning en het omzetten van een bedrijfswoning in een burgerwoning. Voor wat betreft de ontwikkelingen aan de Heerstaat is de beoogde ontwikkeling is in de zin van de Wet geluidhinder geen geluidsgevoelig object. De inrichting dient te voldoen aan het Activiteitenbesluit. Het aspect geluid vormt geen belemmering voor de realisatie van de onderhavige ontwikkeling.

Qua vervoersbewegingen wordt door het voorliggende initiatief aan de Heerstaat geen toename verwacht. Er wordt ingezet op vooral een effectievere inzet van de bestaande bewegingen, waardoor het aantal vervoersbewegingen slechts beperkt toeneemt. Op de locatie Venloseweg wordt tevens geen toename verwacht. Hier ontstaan twee woningen in plaats van een (bedrijfs)woning en een bedrijf.

# **3.2.5 Externe veiligheid.**

#### **3.2.5.1 Besluit externe veiligheid inrichtingen (BEVI)**

Het Besluit externe veiligheid inrichtingen (BEVI) is in 2004 in werking getreden. Hiermee zijn de risiconormen voor externe veiligheid met betrekking tot bedrijven met gevaarlijke stoffen wettelijk vastgelegd. In 2004 is ook de Regeling Externe Veiligheid Inrichtingen (REVI) in werking getreden. Deze regeling strekt tot uitvoering van het BEVI.

Het BEVI heeft als doel zowel individuele als groepen burgers een minimum beschermingsniveau te garanderen tegen een ongeval met gevaarlijke stoffen.

Het Bevi is van toepassing op Wm-vergunningplichtige risicovolle inrichtingen en/of nabijgelegen beperkt kwetsbare en kwetsbare objecten. Het bedrijf van de initiatiefnemer is een inrichting die niet onder de definitie van risicovolle inrichting (ex artikel 2 Bevi) valt.

#### **Plaatsgebonden risico**

Men kan de kans berekenen, dat zich op een bepaalde plaats over een periode van één jaar een dodelijk ongeluk voordoet, als direct gevolg van een incident op een bedrijf indien zich op die plaats iemand bevindt. Hierbij is het niet van belang of op die plaats daadwerkelijk een persoon aanwezig is. Concreet: de kans dat een denkbeeldig persoon, die zich een jaar lang permanent op de betreffende plek bevindt (de plek waarvoor het risico is uitgerekend), dodelijk verongelukt door een bedrijfs- of transportongeval. Dit risico, wordt het plaatsgebonden risico genoemd.

# **Groepsrisico**

Bij het berekenen van het risico is het – in plaats van uit te gaan van een denkbeeldig persoon – ook mogelijk om te kijken naar de werkelijk aanwezige bevolking en de verspreiding van die bevolking rondom een bedrijf. Bepaald wordt dan hoe groot de kans is op één, tien of meer slachtoffers tegelijk onder die bevolking. Deze kans op een ramp van een bepaalde omvang heet het groepsrisico. Welke kans acceptabel geacht wordt, is onder andere afhankelijk van de omvang van de ramp en de mate waarin hulpverleners op de bestrijding ervan zijn voorbereid.

Zie paragraaf [5.2.5](#page-38-0) voor toetsing.

#### **3.2.5.2 Besluit externe veiligheid transportroutes (BEVT)**

De staatssecretaris van Infrastructuur en Milieu, heeft op 19 maart 2014, de regeling gepubliceerd over de vaststelling van de ligging van de risicoplafonds langs transportroutes en regels voor ruimtelijke ontwikkelingen langs transportroutes in verband met externe veiligheid (Regeling basisnet).

Om duidelijkheid te verschaffen in de risico's van het vervoer van gevaarlijke stoffen is het Basisnet ontwikkeld. Het Basisnet geeft de verhouding aan tussen ruimtelijke ordening en de risico's van het vervoer van gevaarlijke stoffen over wegen, vaarwegen en spoorwegen. Zo wordt beschreven welke ruimtelijke ontwikkelingen al dan niet zijn toegestaan in het gebied tot 200 meter vanaf de infrastructuur. Het Basisnet beperkt zich tot de rijksinfrastructuur.

Binnen het BEVT krijgen provincies de mogelijkheid om voor provinciale wegen een provinciaal Basisnet vast te stellen. Voor Limburg zijn in 2009 en 2010 tellingen verricht en berekeningen uitgevoerd om inzicht te krijgen op de risico's van het vervoer van gevaarlijke stoffen via de provinciale wegen. Hieruit blijkt dat in Limburg, nu en in de toekomst (tot 2020) geen knelpunten te

verwachten zijn. Slechts op één locatie was sprake van een plaatsgebonden risicocontour die buiten de weg valt (N280 bij Roermond). Daarbinnen mogen geen nieuwe kwetsbare objecten worden ontwikkeld. Doordat zich geen knelpunten voordoen wordt momenteel bezien of het vaststellen van een provinciaal Basisnet voor Limburg meerwaarde heeft.

Zie paragraaf [5.2.5](#page-38-0) voor toetsing.

#### **3.2.6 Nederlandse richtlijn bodembescherming**

De Wet bodembescherming is op 3 juli 1986 inwerking getreden en bevat het wettelijk kader voor het bodembeleid. Op 1 januari 2006 is de Wet Bodembescherming gewijzigd (artikel 46 Besluit financiële bepalingen bodemsanering). De grote hoeveelheid verontreinigde locaties maakte dit noodzakelijk. Met de voortzetting van het toenmalige beleid zou het nog zeker honderd jaar duren voordat de Nederlandse bodem `schoon' is. De nieuwe regels moeten ervoor zorgen dat de bodemverontreinigingsproblematiek in circa vijfentwintig jaar wordt beheerst. Dit door bodemsaneringen beter aan te laten sluiten bij de maatschappelijke dynamiek. Het doel is zo te komen tot een effectiever bodembeleid.

De Wet bodembescherming (Wbb) bevat de voorwaarden die (kunnen) worden verbonden aan het verrichten van handelingen in of op de bodem. Primair komt bescherming en sanering in de wet aan bod. De wet heeft alleen betrekking op landbodems. De belangrijkste basis vormt het 'zorgplicht' artikel 13.Ieder die op of in de bodem handelingen verricht en die weet of redelijkerwijs had kunnen vermoeden dat door die handelingen de bodem kan worden verontreinigd of aangetast, is verplicht alle maatregelen te nemen die redelijkerwijs van hem kunnen worden gevergd, teneinde die verontreiniging of aantasting te voorkomen, dan wel indien die verontreiniging of aantasting zich voordoet, de verontreiniging of de aantasting en de directe gevolgen daarvan te beperken en zoveel mogelijk ongedaan te maken. Indien de verontreiniging of aantasting het gevolg is van een ongewoon voorval, worden de maatregelen onverwijld genomen.

Vrijwel alle gebruiksvormen kennen in meerdere of mindere mate interactie met de bodem. Uitgangspunt van een goede ruimtelijke ordening is dat de bodemkwaliteit geschikt is voor de beoogde bestemming en de daarin toegestane gebruiksvormen. Daarmee is het aspect bodemkwaliteit ook van invloed op de uitvoerbaarheid van het plan. Dit betekent dat het aspect bodemkwaliteit voor vrijwel alle nieuwe ontwikkelingen die met ruimtelijke plannen mogelijk worden gemaakt relevant is en daarom onderzocht, beoordeeld en beschreven moet worden. De mate waarin beoordeling van de bodemkwaliteit aan de orde is, is met name afhankelijk van aard en omvang van de functiewijziging.

Volgens de modelverordening van de VNG is er een bodemonderzoek noodzakelijk indien er op de locatie mensen langer dan 2 uur in de gebouwen verblijven. In de onderhavige situatie is dit het geval voor wat betreft de locatie Venloseweg. Zie paragraaf [5.2.1](#page-32-1) voor de toetsing.

# **3.2.7 Waterwet**

Op 22 december 2009 is de Waterwet in werking getreden. Een achttal wetten is samengevoegd tot één wet, de Waterwet. De Waterwet regelt het beheer van oppervlaktewater en grondwater, en verbetert ook de samenhang tussen waterbeleid en ruimtelijke ordening. Daarnaast levert de Waterwet een flinke bijdrage aan de vermindering van regels, vergunningenstelsels en administratieve lasten. Zie paragraaf [5.2.5.4](#page-41-0) voor de toetsing.

# **3.3 Provinciaal beleid**

## **3.3.1 Provinciaal omgevingsplan Limburg**

Het Provinciaal Omgevingsplan Limburg (het POL) is op 12 december 2014 vastgesteld door Provinciale Staten van de provincie Limburg en is een plan op hoofdlijnen. Het biedt een samenhangend overzicht van de provinciale visie op de ontwikkeling van de kwaliteitsregio Limburg, en de ambities, rol en werkwijze op een groot aantal beleidsterreinen. Het is zowel Structuurvisie, Streekplan, Waterhuishoudingplan, Milieubeleidsplan, als Verkeer en vervoerplan, en bevat de hoofdlijnen van de fysieke onderdelen van het economische, en sociaal-culturele beleid.

*afbeelding 2, POL kaart1, zonering Limburg*

#### **Toetsing**

Het projectgebied is op grond van het Provinciaal Omgevingsplan Limburg aangeduid als Landelijk Gebied 'Buitengebied' en deels als Landelijk Gebied 'Bronsgroene landschapszone'.

#### **Landelijk gebied**

Dit is het gebied buiten de steden, plattelandskernen en bedrijventerreinen. De contramal dus van het bestaand bebouwd gebied. Een rijkgeschakeerd gebied bestaande uit rivier- en beekdalen, hellingen, landbouwgronden, glastuinbouw, bos- en natuurgebieden, delfstofwinningen, solitaire woningen en bedrijfsgebouwen, linten en clusters van bebouwing, verblijfsrecreatieve terreinen e.d. en doorsneden met allerlei vormen van infrastructuur. Het landelijk gebied wordt op hoofdlijnen en indicatief onderverdeeld in 4 zones: goudgroene natuurzones, zilvergroene natuurzones, bronsgroene landschapszone en buitengebied.

#### **Buitengebied**

Deze zone omvat een breed scala aan gebieden variërend van landbouwgebieden in algemene zin, glastuinbouwgebieden, ontwikkelingsgebieden intensieve veehouderij, verblijfsrecreatieve terreinen, stadsrandzones tot linten en cluster van bebouwing. De betekenis en begrenzing van het (bestaand)

bebouwd gebied De grens tussen het bestaand bebouwd gebied en het landelijk gebied is een belangrijke grens, onlosmakelijk onderdeel van de ladder van duurzame verstedelijking, één van de Limburgse principes.

Via regionale uitwerking vindt concretisering van het POL2014 plaats. Deze regionale uitwerkingen zouden ruimte moeten bieden om complexe zaken regionaal op te pakken, met grensoverschrijdende inspiratie en denkkracht voor ontwikkeling van instrumenten. Deze regionale uitwerkingen bieden de kans bij bijvoorbeeld het zoeken naar de meest geschikte locaties, aanspraak op middelen en capaciteit en de mogelijkheid voor regionale afstemming.

Op dit moment is er echter nog geen sprake van een vastgestelde regionale uitwerking voor het landelijk gebied.

## Bronsgroene landschapszone

Basis voor deze zone wordt gevormd door de rivier- en beekdalen en de steilere hellingen, voor zover die niet reeds onderdeel uitmaken van de goudgroene of zilvergroene natuurzones, én de relatieve rijkdom aan cultuurhistorische en landschappelijke waarden. Het betreft overwegend landbouwgronden maar ook andere functies als verblijfsrecreatieve terreinen, woningen en linten van bebouwing kunnen voorkomen. De zonering is indicatief op kaart gezet, gemeenten kunnen dit verder specificeren.

Het voorliggend initiatief valt voor wat betreft de locatie Heerstraat binnen de aanduiding 'Buitengebied'. Het voorliggend initiatief (in zijn totaliteit) is het best passend binnen deze aanduiding. Immers hebben de andere aanduidingen in het buitengebied een landschaps- of natuurwaarde. De locatie Venloseweg 35 is deels gelegen binnen de bronsgroene landschapszone. Gezien het feit dat op deze locatie een agrarische bedrijfslocatie wordt omgezet in wonen, is dit niet nadelig voor de waarden van de bronsgroene landschapszone.

#### **Ontwikkelingsgebied glastuinbouw**

In het POL wordt uitgegaan van concentratie van glastuinbouw in de ontwikkelingsgebieden voor glastuinbouw (dit is een bundeling van de projectvestigingsgebieden Siberië en Californië, de ontwikkelruimte voor glastuinbouw in de intergemeentelijke structuurvisie Klavertje 4 (Klaver 9, 10, 12, 13) en de concentratiegebieden voor glastuinbouw). In de ruimtelijke plannen van de gemeenten is concreet beschreven welke ontwikkelingsmogelijkheden er zijn binnen de betreffende gebieden. Nieuwvestiging is alleen hier mogelijk.

Het buitengebied biedt de meeste ruimte voor land- en tuinbouw en vrijetijdseconomie. Het planvoornemen is niet gelegen in het ontwikkelingsgebied glastuinbouw. In de voorliggende situatie wordt een solitaire locatie verder ontwikkeld.

# **Conclusie**

Onderhavige locaties liggen in het buitengebied van de gemeente Horst aan de Maas. Voorgestelde ontwikkeling is goed passend op deze locaties. Het initiatief past binnen de beleidsdoelen van de provincie.

# **3.3.2 Duurzame verstedelijking**

In het Besluit ruimtelijke ordening is de verplichting opgenomen om in het geval van nieuwe stedelijke ontwikkeling in de toelichting een onderbouwing op te nemen van nut en noodzaak van de nieuwe stedelijke ruimtevraag en de ruimtelijke inpassing. Hierbij wordt uitgegaan van de 'ladder voor duurzame verstedelijking'. De 'stappen van de ladder' worden is artikel 3.1.6, lid 2 Bro als volgt omschreven:

- 1. voorziet de voorgenomen stedelijke ontwikkeling in een actuele regionale behoefte;
- 2. kan binnen bestaand stedelijk gebied van de betreffende regio in de behoefte worden voorzien door benutting van beschikbare gronden door herstructurering, transformatie of anderszins;
- 3. wanneer blijkt dat de stedelijke ontwikkeling niet binnen het bestaand stedelijk gebied kan plaatsvinden, wordt beschreven in hoeverre wordt voorzien in die behoefte op locaties die, gebruikmakend van verschillende middelen van vervoer, passend ontsloten zijn of als zodanig worden ontwikkeld (m.a.w. zorgen voor optimale inpassing en bereikbaarheid).

Of er sprake is van een stedelijke ontwikkeling wordt bepaald door de aard en omvang van die ontwikkeling, in relatie tot de omgeving. Voor wonen geldt, dat voor woningbouwlocaties vanaf twaalf woningen sprake is van een stedelijke ontwikkeling die Ladderplichtig is. In het voorliggende initiatief gaat het om de bouw van één woning en het omzetten van een bedrijfswoning naar een burgerwoning. Tevens wordt een bestaand glastuinbouwbedrijf uitgebreid met een nieuw bedrijfsgebouw (kistenloods). Dit kan niet gezien worden als een stedelijke ontwikkeling.

Geconcludeerd wordt dat in onderhavige situatie geen sprake is van een stedelijke ontwikkeling.

# **3.3.3 Provinciale omgevingsverordening "hoofdstuk ruimte"**

Op 12 december 2014 is de Omgevingsverordening Limburg in werking getreden. In deze verordening is het provinciaal beleid nader uitgewerkt in regelgeving. Het hoofdstuk Ruimte van de Omgevingsverordening Limburg 2014 is gebaseerd op artikel 4.1 van de Wet ruimtelijke ordening (Wro). In het hoofdstuk Ruimte van de Omgevingsverordening 2014 zijn voor een beperkt aantal onderdelen van het POL-beleid regels opgenomen. In het POL 2014 is een toelichting gegeven op de gemaakte keuzes voor de onderwerpen die in dit hoofdstuk zijn opgenomen.

Daarnaast zijn regelingen opgenomen die naar de mening van het Rijk door de Provincies nader moeten, dan wel kunnen worden uitgewerkt in een provinciale ruimteverordening.

De ruimteverordening richt zich tot de gemeentebesturen. De instructies die in dit hoofdstuk staan moeten door de gemeentebesturen in acht worden genomen bij het opstellen van bestemmingsplannen en beheersverordeningen en bij het verlenen van omgevingsvergunningen. De ruimteverordening heeft dus geen rechtstreekse werking naar burgers en bedrijven, zoals dat voor de meeste andere hoofdstukken van de Omgevingsverordening 2014 wel het geval is. Omdat het hoofdstuk ruimte geen rechtstreekse doorwerking heeft is dit opgenomen onder het provinciaal beleid.

*afbeelding 3, uitsnede provinciale omgevingsverordening met aandachtsgebieden.*

#### **Boringsvrije zone Venloschol**

De locatie is deels gelegen in de boringsvrije zone Venloschol, een geologische bescherming waarbij het watervoerende pakket wordt afgedekt met slecht doorlatende kleilagen. Diepe boringen door de natuurlijke geologische bescherming heen kunnen het diepe grondwater aantasten, indien ze niet zorgvuldig worden uitgevoerd. Met het oog op de bescherming van het diepe grondwater voor de drinkwatervoorziening is een boorverbod met ontheffingsmogelijkheid in de Omgevingsverordening Limburg opgenomen. Het initiatief bevat geen diepe boringen. De boringsvrije zone wordt niet aangetast. Er zijn derhalve voor het planvoornemen geen belemmeringen.

#### **Bronsgroene landschapszone**

De locatie Venloseweg 35 is voor een deel in de bronsgroene landschapszone gelegen. Om deze reden moet in de toelichting worden opgenomen welke kernkwaliteiten in het plangebied voorkomen, evenals een beschrijving van de wijze waarop met de bescherming en de versterking van de kernkwaliteiten is omgegaan en hoe de negatieve effecten zijn gecompenseerd. Deze is navolgend opgenomen.

De locatie Venloseweg 35 valt hierbij binnen de Natte heideontginning zoals aangegeven in het landschapskader Noord en Midden Limburg. Dit zijn van nature natte, laaggelegen zandgronden welke pas ontgonnen konden worden toen de techniek de mensen toestond de gronden goed te ontwateren. De kernkwaliteiten van dit gebied zijn: natuurlijk, (cultuur)historie en visueel-ruimtelijk.

#### **Natuurlijk**

Deze van nature natte, laaggelegen zandgronden konden pas ontgonnen worden toen de techniek de mensen toestond de gronden goed te ontwateren. Als gevolg van het hedendaags intensief landbouwkundig gebruik en het ontbreken van gradiënten, overhoekjes en/of kleinschalige landschapselementen is de natuurwaarde van dit landschapstype gering, met uitzondering van die graslanden die van waarde zijn voor weidevogels.

Door de sloop van (met name) de glasopstanden op de locatie is sprake van een ontsteking van het gebied. Het intensief landbouwkundig gebruik op de locatie vervalt. Door de ontwikkeling stijgt mogelijk de natuurwaarde aangezien er ruimte ontstaat voor grasland.

#### **Cultuur(historie)**

Het open landschap van de natte heideontginningen is vooral waardevol als voorbeeld van de laatste ontginningsperiode ná 1900. Door de beschikbare landbouwtechnieken van die tijd is hier een rationeel en efficiënt verkaveld landschap ontstaan, dat ook anno 2009 nog voldoet aan de wensen van de landbouwer. De boerderijen liggen allen centraal ontsloten aan verharde wegen, omgeven door hun eigen percelen, die zo efficiënt bewerkt kunnen worden.

Door de sloop van (met name) de glasopstanden op de locatie is sprake van een ontsteking van het gebied. Het intensief landbouwkundig gebruik op de locatie vervalt. De woningen worden ontsloten aan verharde wegen (de Venloseweg) omgeven door grasland.

#### **Visueel-ruimtelijk**

Het belangrijkste visueel-ruimtelijke kenmerk is de grote mate van openheid en het vaak ontbreken van bebouwing. Deze openheid heeft een bepaalde schoonheid in combinatie met het rechtlijnige karakter van de aanwezige beplanting, sloten en wegenpatroon.

Door de sloop van (met name) de glasopstanden op de locatie is sprake van een ontstening van het gebied. Het intensief landbouwkundig gebruik op de locatie vervalt. De openheid van het landschap neemt door deze ontwikkeling toe.

# **3.4 Gemeentelijk beleid**

# **3.4.1 Integrale Structuurvisie Horst aan de Maas**

Binnen de Structuurvisie "Horst aan de Maas" van de gemeente Horst aan de Maas zoals vastgesteld op 9 april 2013 is één van de speerpunten van het gemeentelijk beleid het versterken van de concurrentiepositie van duurzame agribusiness, door gebruik te maken van het innovatief vermogen van bedrijven en door in te zetten op de praktische toepassing van wetenschappelijk onderzoek. Het onderhavige initiatief sluit aan op de genoemde doelstelling. Op 22 september 2015 heeft de gemeenteraad ook nog een evaluatie van de Integrale Structuurvisie Horst aan de Maas vastgesteld.

De gemeente kiest voor een benadering waar ontwikkelingen binnen flexibele kaders worden toegestaan indien de kwaliteiten van de dorpen en het buitengebied er ook mee vooruit gaan. Deze benadering sluit aan bij de systematiek van het 'Limburgse kwaliteitsmenu'.

Het gemeentelijk kwaliteitsmenu is van toepassing indien het geldende bestemmingsplan niet direct voorziet in de betreffende ontwikkeling en deze middels bijvoorbeeld een bestemmingsplanherziening of omgevingsvergunning mogelijk gemaakt moet worden. Wijzigingsbevoegdheden in de vigerende bestemmingsplannen worden gerespecteerd. De structuurvisie dient als kader waaraan de wijzigingsbevoegdheden worden getoetst. De voorgenomen bestemmingswijziging voldoet aan de voorwaarden die daaraan worden gesteld conform het vigerende bestemmingsplan.

Het gemeentelijk kwaliteitsmenu is van toepassing indien het geldende bestemmingsplan niet direct voorziet in de betreffende ontwikkeling en deze middels bijvoorbeeld een bestemmingsplanherziening of omgevingsvergunning mogelijk gemaakt moet worden. Wijzigingsbevoegdheden in de vigerende bestemmingsplannen worden gerespecteerd. De structuurvisie dient als kader waaraan de wijzigingsbevoegdheden worden getoetst.

*Afbeelding 6, Gemeentelijk kwaliteitsmenu*

In het gemeentelijk kwaliteitsmenu is de locatie gelegen binnen Greenport Venlo. Met deze partij is in het kader van deze initiatieven overleg geweest.

Conform de principe-uitspraak van de gemeente Horst aan de Maas dient het landschappelijke inpassingsplan extra aandacht te krijgen vanwege het feit dat het met het Landschapsplan Klavertje 4 ter plaatse voor deze locatie beoogde grasland met kleinschalige landschapselementen, op dit perceel niet meer gerealiseerd kan worden. Zie hiervoor paragraaf [4.2.](#page-29-0)

#### **Analyse IV/Glas**

In de Structuurvisie Horst aan de Maas is een toetsing opgenomen met betrekking tot IV en glas. Dit is bijlage 1 bij de Structuurvisie. Hierin staat de voor- en nadelen-analyse. Voor Greenport Venlo is geen toetsing opgenomen met betrekking tot de voor- en nadelen. Ook in deze visie is geen toetsing opgenomen.

# **3.4.2 Structuurvisie Klavertje 4 gebied**

Binnen de structuurvisie Klavertje 4 gebied, vastgesteld door de gemeenten Horst aan de Maas (op , 11 september 2012), is het gemeenschappelijk doel om de komende dertig jaar zetten in te zetten op grootschalige gebiedsontwikkeling, waarin economische ontwikkelingen hand in hand zullen gaan met investeringen in landschap en natuur. Het vormt een goede voedingsbodem om ondernemerschap in Greenport Venlo te bevorderen. Met de gebiedsontwikkeling investeren we niet alleen in de economische ontwikkeling van de regio, maar ook in maatschappelijk rendement. De ontwikkeling zal leiden tot extra werkgelegenheid en tot een hoogwaardige woon- en werkomgeving.

*Afbeelding 6, Uitsnede structuurvisie Klavertje 4*

In de structuurvisie valt de locatie Heerstraat binnen het glastuinbouwgebied en de verwevingszone, de locatie Venloseweg binnen het beekdallandschap.

De ontwikkelingen aan de Heerstraat passen goed binnen de structuurvisie voor wat betreft het glastuinbouwgebied. Voor wat betreft het verwevingsgebied wordt ingezet op versterking van

bestaande waarden. Deze zijn door de inklemming van deze locatie en tussen het glastuinbouwgebied en de spoorlijn laag.

Op de locatie Venloseweg valt de locatie binnen het beekdallandschap waar een versterking van de natuur en het landschap voorop staat. Hier wordt een glastuinbouwbedrijf geamoveerd, een bedrijfswoning omgezet in een burgerwoning en een woning gebouwd. Ook dit past binnen de structuurvisie, daar door middel van landschappelijke inpassing, zie ook paragraaf [4.3,](#page-30-0) aandacht aan het beekdallandschap wordt geschonken.

# **3.5 Conclusie**

Geconcludeerd kan worden dat de gevraagde ontwikkeling voldoet aan het nationaal beleid, provinciaal beleid en tot slot het gemeentelijk beleid voor wat betreft de structuurvisie.

# **4 PLANBESCHRIJVING**

# **4.1 Inleiding**

A. Schreurs plantenkwekerij B.V. is gespecialiseerd in de opkweek van vollegrondsgroentenplanten in perspot en in trays. Zij staan bekend om onze kwaliteit, en flexibele levering. Het bedrijf is ruim 40 jaar jong en heeft een oppervlakte van circa 11 ha onder glas.

De bestaande bedrijfsgebouwen op de locatie Heerstraat 11 zijn voor de huidige oppervlakte glasopstanden momenteel beperkt. Ook vindt momenteel ook buitenopslag van plantentrays plaats waarbij het wenselijk om deze opslag inpandig te kunnen realiseren.

Daarbij is een bestaande bedrijfswoning gesloopt op de locatie aan Heerstraat 1 te Sevenum. Deze locatie is aangekocht door DCGV en de woning is gesloopt ten behoeve van de Spoorse Aanpassingen voor de realisatie van de railterminal.

Op de locatie Venloseweg 35 is de initiatiefnemer voornemens een woning te realiseren. Tevens wordt de bestaande bedrijfswoning omgezet in een woonbestemming. Op deze locatie is een ketelen substraatruimte alsmede een glasopstand gesloopt en een waterbassin verwijderd. Ter plaatse van de voormalige glasopstand zal nieuwbouw van een burgerwoning plaatsvinden alsmede het omzetten van de bestaande bedrijfswoning naar burgerwoning.

# <span id="page-29-0"></span>**4.2 Landschappelijke inpassing Heerstraat 11**

Door Ing. R. Janssen van de Plattelandscoöperatie Peel & Maas regio is een landschappelijk inpassingsplan opgesteld voor de locatie Heerstraat 11, welke als bijlage 5 aan deze toelichting is gevoegd. Dit plan kan als kwaliteitsbijdrage worden gezien voor de landschappelijke kwaliteit.

*afbeelding 4, uitsnede landschappelijke inpassing*

# <span id="page-30-0"></span>**4.3 Landschappelijke inpassing Venloseweg 35**

In overleg is door Greenport Venlo een landschappelijk inpassingsplan opgesteld voor de locatie Venloseweg 35. Deze is als bijlage [8](#page-7-0) aan deze toelichting gevoegd. Dit plan kan als kwaliteitsbijdrage worden gezien voor de landschappelijke kwaliteit.

In overleg zijn afspraken inzake de tegenprestatie gemaakt. Het betreft herinrichting van de Groote Molenbeek en sloop op perceel Venloseweg 35 en het wijzigen van de bestemming Agrarisch bouwblok in 2x de bestemming Wonen. Deze bestemmingswijzigingen liggen met dit bestemmingsplan voor.

De voorwaarden betreffende de Groote Molenbeek zijn terug te vinden als bijlage [9.](#page-7-1) Deze worden door DCGV uitgevoerd.

*afbeelding 5, uitsnede landschappelijke inpassing*

# **5 SECTORALE ASPECTEN**

# **5.1 Inleiding**

In dit hoofdstuk wordt vanuit verschillende sectorale aspecten (o.a. milieu, veiligheid, water, natuur en archeologie) het initiatief getoetst of men zal voldoen aan de criteria van deze aspecten.

# <span id="page-32-0"></span>**5.2 Milieuaspecten**

# **5.2.1 Bodem en grondwaterkwaliteit**

<span id="page-32-1"></span>Vrijwel alle gebruiksvormen kennen in meerdere of mindere mate interactie met de bodem. Uitgangspunt van een goede ruimtelijke ordening is dat de bodemkwaliteit geschikt is voor de beoogde bestemming en de daarin toegestane gebruiksvormen. Daarmee is het aspect bodemkwaliteit ook van invloed op de uitvoerbaarheid van dit plan. Dit betekent dat het aspect bodemkwaliteit voor vrijwel alle nieuwe ontwikkelingen die met ruimtelijke plannen mogelijk worden gemaakt relevant is en daarom onderzocht, beoordeeld en beschreven moet worden. De mate waarin beoordeling van de bodemkwaliteit aan de orde is, is met name afhankelijk van aard en omvang van de functiewijziging.

Volgens de modelverordening van de VNG is er een bodemonderzoek noodzakelijk indien er op de locatie mensen langer dan 2 uur in de gebouwen verblijven. In onderhavige situatie is dit het geval voor de twee woningen.

#### **Venloseweg 35 te Sevenum**

Er heeft een verkennend bodemonderzoek, plaatsgevonden (zie bijlage [1,](#page-7-2) kenmerk HMB B.V.: 17307701A) voor de locatie Venloseweg 35 te Sevenum. Op basis van de resultaten van het uitgevoerde vooronderzoek is geconcludeerd dat de onderzoekslocatie onverdacht is ten aanzien van bodemverontreiniging. De opzet van het bodemonderzoek is gebaseerd op een strategie onderzoeksstrategie voor een onverdachte niet-lijnvormige locatie (ONV-NL). Geconcludeerd wordt dat de hypothese 'onverdachte locatie' geen standhoudt. Enkele parameters zijn aangetoond in een gehalte waarbij in lichte mate sprake is van verontreiniging. Een aanvullend onderzoek met een gewijzigde hypothese wordt echter niet noodzakelijk geacht.

Er heeft een aanvullend bodemonderzoek, plaatsgevonden (zie bijlage [1,](#page-7-2) kenmerk HMB B.V.: 17307702A) voor de locatie Venloseweg 35 te Sevenum. Aanleiding tot het uitvoeren van het

onderzoek is enerzijds de aanvraag van een omgevingsvergunning en anderzijds het vaststellen van de actuele bodemkwaliteit (eindsituatie) ter plaatse van de potentieel bodembedreigende bedrijfsactiviteiten. Aanvullend bodemonderzoek is noodzakelijk ten aanzien van het voormalige gebruik van bestrijdingsmiddelen (deellocatie A), de voormalige bovengrondse dieseltank (deellocatie B), de voormalige opslag van bestrijdingsmiddelen (deellocatie C), de voormalige opslag en aanmaak van meststoffen (deellocatie D) en een gedeelte van het gras- / weiland (deellocatie E). De opzet van het bodemonderzoek is gebaseerd op de NEN 5740.

Geconcludeerd is dat de deelhypothese 'verdachte locatie' voor het voormalige gebruik van bestrijdingsmiddelen in de tuinderskas (deellocatie A) geen standhoudt. Verder is geconcludeerd dat de deelhypothese 'verdachte locatie' voor de voormalige bovengrondse dieseltank (deellocatie B) standhoudt. In de bovengrond is een licht verhoogd gehalte minerale olie boven de achtergrondwaarde (AW2000) aangetoond. Mogelijk is het licht verhoogd gehalte te relateren aan de voormalige opslag van diesel, echter er kan mogelijk eveneens (deels) sprake zijn van een verhoogd achtergrondgehalte.

Geconcludeerd is dat de deelhypothese 'verdachte locatie' voor de voormalige opslag van bestrijdingsmiddelen (deellocatie C) geen standhoudt. Verder is geconcludeerd dat de deelhypothese 'verdachte locatie' voor de voormalige opslag en aanmaak van meststoffen (deellocatie D) formeel gezien standhoudt. In het grondwater zijn een sterk verhoogd gehalte nikkel en een licht verhoogd gehalte barium aangetoond. Een duidelijk bron of oorzaak voor de verhoogde gehalten minerale olie is niet aan het licht gekomen.

Geconcludeerd is dat de deelhypothese 'onverdachte locatie' voor het gras- / weiland (deellocatie E) formeel gezien wordt verworpen. In de bovengrond is een licht verhoogd gehalte cadmium boven de achtergrondwaarde aangetoond. In de ondergrond en in het grondwater zijn geen verhoogde gehalten boven respectievelijk de achtergrond- en streefwaarden aangetoond. Het licht verhoogde gehalte cadmium betreft mogelijk een verhoogd achtergrondgehalte.

Ondanks dat geen duidelijke bron of oorzaak aan het licht is gekomen voor de verontreiniging met minerale olie ter plaatse van de opslag en aanmaak van meststoffen is het aannemelijk dat de verontreiniging is veroorzaakt door de activiteiten van het voormalige tuindersbedrijf. Gelet op de periode – jaren tachtig van de vorige eeuw tot 2018 – waarin de bedrijfsactiviteiten hebben plaatsgevonden, mag worden aangenomen dat de verontreiniging met minerale olie waarschijnlijk is ontstaan na 1987.

Alvorens de verontreiniging met minerale olie te saneren c.q. te verwijderen, is het aan te bevelen overleg te plegen met het bevoegd gezag c.q. de gemeente Horst aan de Maas.

Indien, voor aanvang van de bodemsanering, meer inzicht is gewenst in de omvang van de verontreiniging met minerale olie, is het aan te bevelen een nader bodemonderzoek uit te voeren.

Inmiddels is de bodemsanering uitgevoerd. Uit de uitgevoerde controlewerkzaamheden is, met uitzondering van een restverontreiniging onder de loods, gebleken dat de bodemverontreiniging met minerale olie volledig is verwijderd. Onder de loods is nog een restverontreiniging aanwezig, maar deze kan niet zonder constructieve voorzieningen worden ontgraven. Vooralsnog hoeven ten aanzien van de restverontreiniging aanvullende sanerende maatregelen genomen worden. Mocht in de toekomst de loods een keer gesloopt worden en / of de restverontreiniging goed bereikbaar worden, dan zal dan de restverontreiniging gesaneerd moeten worden. Zie voor het volledige begeleidingsrapport bijlage [10.](#page-7-3)

Bij afvoer van grond van de locatie kan er sprake zijn van verwerkingskosten. Door derden kan, ongeacht de resultaten van dit bodemonderzoek, een keuring van de af te voeren partij verlangd worden.

De vastgestelde milieuhygiënische bodemkwaliteit vormt geen belemmering voor de aanvraag van een omgevingsvergunning voor de bouw van een woning ter plaatse van de voormalige tuinderskas.

## **Heerstraat 1 en 11 te Sevenum**

Er heeft een historisch bodemonderzoek plaatsgevonden (zie bijlage [2,](#page-7-4) rapportnummer 4834.001) voor de locatie Heerstraat 1 en 11 te Sevenum). Het onderzoek is uitgevoerd in het kader van de voorgenomen bestemmingsplanwijziging van en nieuwbouw op de onderzoekslocatie. Heerstraat 1 betreft een woning met (voormalige) champignoncellen. Een deel van het dak van de bebouwing op Heerstraat 1 is voorzien van asbestverdachte platen. Verder zijn reeds voorbereidingen getroffen voor de sloop van het pand. In het verleden was een deel van de bebouwing op Heerstraat 1 in gebruik als champignoncel. Bij het onderzoek uit 2017, welke als meest actuele situatie geldt, zijn echter geen matige of sterke verontreinigingen (meer) in de bodem of het grondwater aangetroffen.

Op basis van het vooronderzoek en de terreininspectie kan gesteld worden dat er milieuhygiënisch géén belemmeringen bestaan voor de voorgenomen bestemmingsplanwijziging van en nieuwbouw op de onderzoekslocatie. De onderzoeksresultaten geven géén aanleiding voor verder bodemonderzoek, dan wel een bodemonderzoek op analytische grondslag.

# **5.2.2 Geluid**

De geluidbelasting van aangevraagde activiteiten op woningen in de omgeving dient normaliter beoordeeld te worden met behulp van de Handreiking industrielawaai en vergunningverlening (Handreiking), uitgebracht door het voormalige ministerie van VROM. De Handreiking beveelt aan om

bij vergunningaanvragen voor een bestaande inrichting de richtwaarden voor woonomgevingen opnieuw te toetsen.

In het voorliggende geval wordt geen geluidsgevoelige bestemmingen in het kader van de Wet geluidhinder gerealiseerd op de locatie Heerstraat 11. Het initiatief zorgt tevens niet voor een toename van (hinderlijk) geluid voor de omgeving, danwel voor trillingen, aangezien er geen geluidsbron gerealiseerd wordt. Toegevoegd wordt een bedrijfsgebouw. Er dient ook uitgegaan te worden van wat planologisch maximaal mogelijk is. Dat is leidend en daarvoor dient dan ook onderbouwd te worden in hoeverre voor omgeving een goed woon- en leefklimaat gegarandeerd is. Gezien ligging (de meest nabij gelegen buren liggen op ruim 130 meter afstand) zijn er geen belemmeringen te verwachten. Van geluidbelasting van de aangevraagde activiteiten op de omgeving is geen sprake. Zoals gesteld in paragraaf [5.2.4](#page-37-0) is de richtafstand voor geluid 30 meter. De afstand is echter vele malen groter. Gesteld kan worden dat hier in het kader van een goede ruimtelijke ordening, sprake van een acceptabele situatie.

Voor de locatie Venloseweg 35 is een Akoestisch onderzoek uitgevoerd (kenmerk 17262301N2). Uit het onderzoek blijkt dat voor de nieuwe woning een hogere grenswaarde procedure doorlopen moet worden. De geluidsbelasting op de gevel is hoger dan 48 dB, maar lager dan de maximale ontheffingswaarde 63 dB.

Voor de nieuw te bouwen woning geldt een minimale afstand tot de weg-as van de Venloseweg van 27 m. Bij een afstand vanaf 27 m geldt dat de gecorrigeerde gevelbelasting ten gevolge van de Venloseweg hoger is dan de voorkeursgrenswaarde, maar wel voldoet aan de maximale ontheffingswaarde. Bij afstanden groter dan 63 m wordt tevens voldaan aan de voorkeursgrenswaarde.

Voor wat betreft de bestaande woning welke wijzigt van bedrijfswoning in burgerwoning hoeft geen akoestisch onderzoek uitgevoerd te worden. In casu betreft het pand een bestaande agrarische woning, die alleen van functie wisselt. In dergelijk geval is een akoestisch onderzoek niet nodig, omdat in beide gevallen sprake is van de activiteit wonen. Het maakt dan niet uit of de woning een agrarische woning of een (burger)woning is. Geluid vanwege in de nabijheid gelegen agrarische bedrijven hoeft om diezelfde reden evenmin beschouwd te worden nu sprake is van omzetting naar een burgerwoning.

Indien de nieuwe woning gebouwd wordt tussen 27 en 63 m is het noodzakelijk om bij het College van B&W in het kader van de Wet geluidhinder ontheffing aan te vragen voor een hogere grenswaarde. Maatregelen om de geluidbelasting terug te brengen tot beneden de voorkeursgrenswaarde lijken niet realistisch. Het Bouwbesluit vereist een karakteristieke

gevelgeluidwering van minimaal 20 dB(A) en een binnengeluidniveau in de woning van ten hoogste 33 dB. Indien de ongecorrigeerde gevelgeluidbelasting hoger is dan 53 dB dient aanvullend onderzoek te worden verricht naar eventueel benodigde bouwkundige maatregelen opdat het maximaal toelaatbaar binnengeluidniveau in de woning is gewaarborgd.

Eventueel aanvullend onderzoek kan pas worden uitgevoerd op het moment dat een definitieve ontwerptekening van de woning beschikbaar is. Mocht er nader onderzoek noodzakelijk zijn, dan zal dit gekoppeld worden aan de omgevingsvergunning voor de bouw van de woning.

# **Toetsing**

Er zijn met betrekking tot het aspect geluid en trillingen geen belemmeringen voor de voorgenomen ontwikkelingen te verwachten. Mogelijk wordt nader onderzoek uitgevoerd naar de bouw van de woning aan de Venloseweg.

# **5.2.3 Luchtkwaliteit**

Bij de beoordeling van de invloed van een initiatief op de luchtkwaliteit dient de gevraagde ontwikkeling getoetst te worden aan de grenswaarden uit de Wet milieubeheer. Dit staat in artikel 5.16 van de Wet milieubeheer. Een vergunning kan in principe verleend worden indien er geen overschrijding van de grenswaarden plaatsvindt. Is er toch sprake van een overschrijding, dan kan de vergunning alleen verleend worden indien de luchtkwaliteit door het project niet of niet in betekenende mate verslechterd.

Wanneer een uitbreiding 'niet in betekenende mate' bijdraagt aan de concentratie fijn stof kan een vergunning verleend worden. Voor fijn stof houdt dit in een toename van 1,2 microgram (3% van de grenswaarde) op het beoordelingspunt. Met behulp van ISL3a kan berekend worden of de bijdrage NIBM is. In de Handreiking fijn stof en veehouderijen zijn daarnaast vuistregels te vinden. Als uit de vuistregels blijkt dat een bijdrage NIBM is, hoeft niet meer gerekend te worden met ISL3a.

Deze AMvB legt vast, wanneer een project niet in betekenende mate (NIBM) bijdraagt aan de concentratie van een bepaalde stof. De achtergrond van het beginsel 'Niet in betekende mate' is dat de gevolgen van een ontwikkeling voor de luchtkwaliteit in een aantal gevallen (beschreven in de ministeriële Regeling NIBM) worden tenietgedaan door de ontwikkeling van bijvoorbeeld schonere motoren in het gehele land.

<span id="page-37-0"></span>minimaal 1 ontsluitingsweg minimaal 2 ontsluitingswegen 3%-grens 3%-grens Woningen (maximaal) 1.500 3.000

Voor woningen gelden de volgende getalsmatige grenzen:

De NIBM-grens voor woningbouwlocaties houdt in dat met de bouw tot maximaal 1.500 woningen beneden het criterium van 3% gebleven wordt. Bij dit initiatief wordt planologisch gezien één woning gerealiseerd, alsmede één kistenloods. Als gevolg van de legalisering wordt derhalve ruim onder het 3% criterium gebleven.

In de voorliggende situatie is er geen sprake van een toename van fijnstof (PM10/PM2,5) of Stikstofdioxide (NO2) hoger dan de vuistregels NIBM. In het voorliggende plan wordt één woning toegevoegd, één bestaande bedrijfswoning omgezet in een burgerwoning en ontstaat de mogelijkheid voor een uitbreiding van het bestaande glastuinbouwbedrijf met een nieuw bedrijfsgebouw (kistenloods). Daarentegen wordt een ketel- en substraatruimte, glasopstanden, alsmede een loods gesloopt. Hiermee loopt de concentratie fijn stof voor een belangrijk gedeelte terug. De op te richten kistenloods zorgt enkel door transport (in- en uit) voor een toename van fijnstof, verder vindt enkel een toename plaats door de oprichting van één woning. Het omzetten van een bedrijfswoning naar een burgerwoning zorgt voor een onveranderde situatie met betrekking tot dit object. Immers wijzigt de bestaande feitelijke situatie niet. In de woning wordt gewoond, zowel in de oude als in de nieuwe situatie. Het bestaande woon- en leefklimaat blijft identiek.

Aangezien er een glastuinbouwlocatie aam de Venloseweg wordt geamoveerd is er op deze locatie geen sprake van toename van fijnstof en stikstofdioxide. De bouw van de woning blijft ruim onder de NIBM-grens voor woningbouwlocaties.

Daarnaast zal een goed woon- en leefklimaat voor de woningen gegarandeerd moeten worden. Voor wat betreft de bedrijfsvoering is het aspect fijn stof niet relevant. Daarom is gekeken naar de RIVM/Ministerie VWS-kaarten met daarin de achtergrondconcentraties voor PM10, PM 2,5 en NO2. Gezien de lage waarden van de achtergrondconcentraties in het gebied kan vastgesteld worden dat er geen normoverschrijdingen plaatsvinden. Er kan dan ook gesteld worden dat er geen nadelige effecten optreden voor een goed woon- en leefklimaat.

# **Toetsing**

Het planvoornemen voorziet niet in toename van de fijnstof emissie. Het planvoornemen voldoet hiermede aan de wettelijke voorwaarden.

<span id="page-38-0"></span># **5.2.4 Bedrijven en milieuzonering**

De handreiking Bedrijven en milieuzonering is een hulpmiddel voor milieuzonering in de ruimtelijke inrichting. De belangrijkste toepassing van de handreiking is het gebruik bij het opstellen van een bestemmingsplan met bedrijfsbestemmingen.

De handreiking Bedrijven en milieuzonering wordt daarnaast gebruikt voor:

- locatiekeuze studies voor bedrijven, bedrijventerreinen en woningen nabij bedrijven
- de ruimtelijke inpassing van woningen nabij bedrijven en bedrijventerreinen
- de toetsing van concrete (bedrijfs)activiteiten in het kader van vrijstellingen van het bestemmingsplan.

In de handreiking zijn al deze toepassingen in concrete praktijkgerichte stappenplannen uitgewerkt.

De beoogde activiteit aan Heerstraat 11 valt binnen de omschrijvingen 'kassen' danwel 'bedrijfsgebouwen'. Er wordt in de tabel nog onderscheid gemaakt tussen kassen met- en zonder gasverwarming, echter de richtafstanden zijn identiek. Voor de activiteit worden richtafstanden aangeven van;

| • | Geur   | 10 m. |
|---|--------|-------|
| • | Stof   | 10 m. |
| • | Geluid | 30 m. |
| • | Gevaar | 10 m. |
|   |        |       |

De grootste afstand is 30 m.

Voor de woning aan de Venloseweg geldt dat de afstand tot het tankstation dusdanig groot is dat geen sprake is van een beperking. Het tankstation "De Weel" gelegen op het adres Venloseweg 16 is de richtafstand van het tankstation tot het plangebied op grond van de VNG-brochure bedrijven en milieuzonering 50 meter. Het tankstation heeft namelijk een doorzet van maximaal 1.000 m³ per jaar. Tot nieuwe woning wordt aan deze afstand voldaan als ook tot de om te zetten bedrijfswoning in burgerwoning.

Binnen de afstand van 30 meter bevinden zich geen gevoelige objecten welke beïnvloed zou kunnen worden door de aspecten geur, stof, geluid en gevaar. Het voorliggende plan voldoet aan de richtafstanden zoals aangegeven.

# **5.2.5 Externe veiligheid**

# **5.2.5.1 Besluit Externe Veiligheid Inrichtingen (BEVI).**

Het Besluit externe veiligheid inrichtingen (BEVI) is in 2004 in werking getreden. Hiermee zijn de risiconormen voor externe veiligheid met betrekking tot bedrijven met gevaarlijke stoffen wettelijk vastgelegd. In 2004 is ook de Regeling Externe Veiligheid Inrichtingen (REVI) in werking getreden. Deze regeling strekt tot uitvoering van het BEVI.

Het BEVI heeft als doel zowel individuele als groepen burgers een minimum beschermingsniveau te garanderen tegen een ongeval met gevaarlijke stoffen.

Het Bevi is van toepassing op Wm-vergunningplichtige risicovolle inrichtingen en/of nabijgelegen beperkt kwetsbare en kwetsbare objecten. Het bedrijf van de initiatiefnemer is een inrichting die niet onder de definitie van risicovolle inrichting (ex artikel 2 Bevi) valt.

Volgens de Risicokaart van Nederland liggen er in de directe omgeving een aantal inrichtingen die onder het BEVI vallen, waaronder een tankstation. De afstand tot deze inrichting is dusdanig dat geen kwantitatieve risicoanalyse uitgevoerd hoeft te worden, zie ook paragraaf [5.2.4.](#page-37-0).

# **Gevaarlijke stoffen:**

Binnen de inrichting worden geen gevaarlijke stoffen opgeslagen. De gevraagde ontwikkeling heeft geen invloed op de externe veiligheid.

# **Plaatsgebonden risico:**

Men kan de kans berekenen, dat zich op een bepaalde plaats over een periode van één jaar een dodelijk ongeluk voordoet, als direct gevolg van een incident op een bedrijf indien zich op die plaats iemand bevindt. Hierbij is het niet van belang of op die plaats daadwerkelijk een persoon aanwezig is. Concreet: de kans dat een denkbeeldig persoon, die zich een jaar lang permanent op de betreffende plek bevindt (de plek waarvoor het risico is uitgerekend), dodelijk verongelukt door een bedrijfs- of transportongeval. Dit risico, wordt het plaatsgebonden risico genoemd.

De locatie is niet gelegen binnen een plaatsgebonden risicocontour.

# **Groepsrisico:**

Bij het berekenen van het risico is het – in plaats van uit te gaan van een denkbeeldig persoon – ook mogelijk om te kijken naar de werkelijk aanwezige bevolking en de verspreiding van die bevolking rondom een bedrijf. Bepaald wordt dan hoe groot de kans is op één, tien of meer slachtoffers tegelijk onder die bevolking. Deze kans op een ramp van een bepaalde omvang heet het groepsrisico. Welke

kans acceptabel geacht wordt, is onder andere afhankelijk van de omvang van de ramp en de mate waarin hulpverleners op de bestrijding ervan zijn voorbereid.

Op de locatie worden geen activiteiten verricht die een toename van groepsrisico met zich meebrengen.

# **5.2.5.2 Besluit externe veiligheid transportroutes (BEVT)**

De staatssecretaris van Infrastructuur en Milieu, heeft op 19 maart 2014, de regeling gepubliceerd over de vaststelling van de ligging van de risicoplafonds langs transportroutes en regels voor ruimtelijke ontwikkelingen langs transportroutes in verband met externe veiligheid (Regeling basisnet)

Om duidelijkheid te verschaffen in de risico's van het vervoer van gevaarlijke stoffen is het Basisnet ontwikkeld. Het Basisnet geeft de verhouding aan tussen ruimtelijke ordening en de risico's van het vervoer van gevaarlijke stoffen over wegen, vaarwegen en spoorwegen. Zo wordt beschreven welke ruimtelijke ontwikkelingen al dan niet zijn toegestaan in het gebied tot 200 meter vanaf de infrastructuur. Het Basisnet beperkt zich tot de rijksinfrastructuur.

Binnen het Btev krijgen provincies de mogelijkheid om voor provinciale wegen een provinciaal Basisnet vast te stellen. Voor Limburg zijn in 2009 en 20100 tellingen verricht en berekeningen uitgevoerd om inzicht te krijgen op de risico's van het vervoer van gevaarlijke stoffen via de provinciale wegen. Hieruit blijkt dat in Limburg, nu en in de toekomst (tot 2020) geen knelpunten te verwachten zijn. Slechts op één locatie was sprake van een plaatsgebonden risicocontour die buiten de weg valt (N280 bij Roermond). Daarbinnen mogen geen nieuwe kwetsbare objecten worden ontwikkeld. Doordat zich geen knelpunten voordoen wordt momenteel bezien of het vaststellen van een provinciaal Basisnet voor Limburg meerwaarde heeft.

Het plangebied ligt in de nabijheid van een transportroute die is opgenomen in het basisnet. De nieuwe situatie verbeterd ten opzichte van de bestaande situatie, aangezien de nieuwe locatie van de bedrijfswoning verder gelegen is van de transportroute.

De bouwvlakken in het plangebied liggen op enige afstand van het doorgaand spoor. Verder zijn in het plangebied verschillende van de bron af gerichte vluchtroutes aanwezig.

Hieruit kan geconcludeerd worden dat het voorliggende initiatief de situatie betreffende BEVT verbeterd ten opzichte van de vigerende situatie.

# **5.2.5.3 Railterminal en de Spoorse Aanpassingen**

De locatie Heerstraat 11 ligt binnen de 10-6-contour zoals opgenomen in de Nota Omgevingsveiligheid. Opgenomen is dat binnen de 10-6-contour van de Spoorse Aanpassingen geen kwetsbare en geen beperkt-kwetsbare objecten mogen zijn gesitueerd. In het voorliggende geval wordt een kistenloods gerealiseerd. Dit is een ruimte waar geen mensen voor langere tijd zullen verblijven, maar waar sprake is van een opslag. Het voorliggende initiatief heeft geen negatieve invloed op de railterminal en de Spoorse Aanpassingen.

Ten behoeve van de railterminal zijn aanvullende gronden benodigd. De locatie aan de Heerstraat 1 te Sevenum is aangekocht door DCGV. De woning is gesloopt ten behoeve van de Spoorse Aanpassingen voor de realisatie van de railterminal.

## <span id="page-41-0"></span>**5.2.5.4 Advies externe veiligheid**

Op 2 juli 2018 is door de Veiligheidsregio Limburg Noord een advies uitgebracht aangaande de externe veiligheid met betrekking tot het planvoornemen. Naar aanleiding van het overleg op 20 september tussen mevrouw M. Besselink (Veiligheidsregio), de heer H. de Zeeuw (gemeente Horst aan de Maas) en de heer K. Bartels ( Arvalis) is het onderstaande afgesproken. Hierdoor wordt voldaan aan het advies externe veiligheid van de Veiligheidsregio Limburg Noord van 2 juli 2018.

- 1. De lpg-tank op het achterterrein van de Venloseweg naast nummer 24 en de propaantank van MTS Benders aan de Venloseweg zijn niet meer aanwezig.
*Afgesproken*: Dit wordt door de gemeente Horst aan de Maas verwerkt op de risicokaart. Dit betekent dat het scenario 3.2.2.2 Ongeval tankwagen met een brandbaar tot vloeistof verdicht gas BLEVE niet meer van toepassing is.

- 2. Het waterbassin langs het spoor heeft een grondoppervlak van circa 2.000 m² uitgaande van een gemiddelde diepte van circa 1,1 meter ontstaat hiermede een bergings- /infiltratiecapaciteit van 2.200 m³; In een extra droog jaar als 2018 staat er minimaal 0,5 meter water in hetgeen een capaciteit is van 1.000 m3. Naast het spoor loopt een fietspad waardoor de hulpdiensten binnen een afstand van 40 meter een opstelplaats hebben.
*Afgesproken*: Dit bassin kan voorzien in plaats van de benodigde bluswatercapaciteit van 2x 90 m3/uur genoemd in ons advies. Dit betekent dat de benodigde aanwezige/aangevraagde bluswatervoorziening voor Heerstraat 11 voldoet.

- 3. De activiteiten van de medewerkers vinden met name plaats in de bestaande loodsen van het bedrijf. De nieuwe glasopstanden zullen worden gebruikt voor kistenopslag en een voorjaarsteelt. Gezien de korte teelt vinden er geen gewaswerkzaamheden in de kassen plaats. De kisten worden met machines in de kas gereden en er wordt meer ruimte gerealiseerd voor kistenopslag. De nieuwe glasopstanden zijn niet te beschouwen als verblijfsruimten. De uitbreiding van de locatie zal geen toename van personeel met zich meebrengen op de locatie. Nu wordt in het voorjaar gebruik gemaakt van kasruimte van derden. Gemiddeld genomen zal 1 medewerker zich 1 uur per dag in de nieuwe bebouwing ophouden.
*Afgesproken*: bovenstaande wordt in de toelichting van het bestemmingsplan meegenomen waardoor er geen sprake is van een (beperkt) kwetsbaar object en er geen extra veiligheidsmaatregelen nodig zijn.

# **5.3 Waterparagraaf**

Op 22 december 2009 is de Waterwet in werking getreden. Een achttal wetten is samengevoegd tot één wet, de Waterwet. De Waterwet regelt het beheer van oppervlaktewater en grondwater, en verbetert ook de samenhang tussen waterbeleid en ruimtelijke ordening. Daarnaast levert de Waterwet een flinke bijdrage aan de vermindering van regels, vergunningenstelsels en administratieve lasten. De provincie Limburg heeft die beleid vertaalt in het provinciaal waterplan.

# **5.3.1 Provinciaal Waterplan Limburg**

Op 20 november 2009 heeft provinciale staten het Provinciaal Waterplan Limburg vastgesteld. Dit plan is een actualisatie van het waterbeleid uit het POL2006.

Het Provinciaal Waterplan 2010-2015 heeft de status van een regionaal waterplan, zoals omschreven in de Waterwet én een op zichzelf staande structuurvisie op grond van de nieuwe Wet ruimtelijke ordening. Het plan bevat specifieke ambities en beleidsregels gericht op de doorwerking en uitvoering van waterbeleid.

Het waterbeleid in het Provinciaal Waterplan 2010-2015 omvat de strategische hoofdlijnen voor het provinciale waterhuishoudkundige beleid. De operationele uitwerking vindt plaats via POLaanvullingen en beleidsregels, die bij de verschillende hoofdstukken genoemd zijn. Samen met deze uitwerkingen vormt het waterbeleid in het Provinciaal Waterplan 2010-2015 het nieuwe provinciale waterhuishoudingsplan.

# **Water en ruimtelijke ordening**

Op grond van de Waterwet legt de provincie Limburg de belangrijkste functies van de oppervlaktewatersystemen vast. Zij onderscheidt hoofd- en nevenfuncties, waarbij in geval van functiecombinaties de eisen die aan het watersysteem vanuit de hoofdfunctie gesteld worden bepalend zijn en de eisen vanuit overige functies ondergeschikt. Als hoofdfuncties onderscheidt de provincie Limburg de ecologische en mensgerichte functies: de specifiek en algemeen ecologische functie (SEF resp. AEF) en de functies drinkwaterwinning en agrarisch water.

Naast regelgeving hanteert de provincie een ontwikkelingsgerichte strategie. Het ordenend principe van water vormt daarbij een essentiële bouwsteen voor het provinciale omgevingsbeleid. Zo is de positionering, de huidige en potentiële ecologische kwaliteit, de kwetsbaarheid en herstelmogelijkheden van, maar ook de veiligheid vanuit de watersystemen voor haar een belangrijk uitgangspunt en stimuleert ze de kansen die water biedt om de kwaliteit van de leefomgeving te vergroten. De watertoets gebruikt ze hierbij als afwegingskader bij ruimtelijke ingrepen. Modern waterbeheer volgt daarmee niet langer uitsluitend mensgerichte functies en grondgebruik; kennis over watersystemen en de wateropgaven worden zo mede sturend voor ruimtelijke ontwikkelingen.

# **5.3.2 Watertoets**

Sinds 1 november 2003 zijn overheden wettelijk verplicht om de watertoets procedure toe te passen bij het opstellen van ruimtelijke plannen en besluiten. De watertoets is een instrument waarmee waterhuishoudkundige belangen expliciet en op evenwichtige wijze worden meegewogen in de belangenafweging. Het is niet een toets achteraf, maar een proces dat de initiatiefnemer van een ruimtelijk plan en de waterbeheerder zo vroeg mogelijk met elkaar in gesprek brengt. Alle ruimtelijke plannen die van invloed kunnen zijn op de waterhuishouding worden voor advies voorgelegd aan de waterbeheerders. De inzet daarbij is om in elk afzonderlijk plan met maatwerk het reeds bestaande waterhuishoudkundige en ruimtelijke beleid goed toe te passen en uit te voeren. De waterhuishoudkundige aspecten die in de watertoets procedure worden betrokken zijn de veiligheid, wateroverlast, watervoorziening, verdroging en riolering. Er wordt aandacht besteed aan zowel grondwater als oppervlaktewater en aan zowel waterkwaliteit als waterkwantiteit. Het watertoets proces loopt van de locatiekeuze tot en met de inrichting en is van toepassing zowel in de stad als in landelijk gebied.

De watertoets procedure is verplicht voor alle bestemmingsplannen en projectafwijkingsbesluiten, inclusief uitwerkings- en wijzigingsplannen (zie het Besluit ruimtelijke ordening artikel 3.1.1). Voor plannen waarbij door de aard of omvang van het plan geen gevolgen voor de waterhuishouding te verwachten zijn, hoeft geen (pre)wateradvies te worden aangevraagd bij het watertoetsloket en bepaalt de gemeente zelf aan welke waterhuishoudkundige randvoorwaarden het plan moet voldoen.

Conform het stroomschema van het waterschap is voor de beoogde planwijziging een "Watertoets" uitgevoerd.

Het waterschap heeft de uitgangspunten opgenomen in het praktisch handboek watertoets.

# Mate waarin wordt afgekoppeld;

Beleid van het waterschap is om te proberen 100% van het verhard oppervlak af te koppelen en het schone regenwater te infiltreren in de bodem. De volgende stap is het bergen van water. Pas wanneer vasthouden en bergen niet mogelijk is kan gekozen worden voor afvoeren.

# **Keuze van voorziening:**

Voor de bestaande 2,1 hectare glasopstanden en bedrijfsgebouwen welke medio 2004 vergund zijn en de nieuw te realiseren bebouwing circa 0,75 hectare is ervoor gekozen het water hiervan aan de zijde van de spoorlijn te bergen in een bergings-/infiltratiebekken welke recentelijk is aangepast ten behoeve van de realisatie van de railterminal. In totaal betreft het hiermede 2,85 hectare waarvoor de watertoets procedure van toepassing is. De overige glasopstanden en bedrijfsgebouwen (circa 6 hectare) welke medio 1980 zijn gerealiseerd wateren af naar een 3-tal foliebassins welke in de zuidoosthoek van de bedrijfslocatie zijn gelegen met een inhoud van circa 3.000 m³. Voor deze glasopstanden en bedrijfsgebouwen is geen watertoets procedure van toepassing.

Op bijgaande tekening is de bergings-/infiltratievoorziening weergegeven en de nieuwe bebouwing. Op deze voorzieningen zal uitsluitend hemelwater worden geïnfiltreerd welke valt op de bedrijfsgebouwen/glasopstanden. Op de navolgende kaart is de bodemdoorlatendheid weergegeven. Ter plaatse van de infiltratiezone is sprake van een k-waarde tussen de 0,45-0,75 m/dag hetgeen afdoende is om voldoende water te kunnen infiltreren. Op tekening is de infiltratievoorziening weergegeven.

In de onderhavige situatie is uitgegaan van een plangebied van circa 2,1 hectare van de kas welke vergund is medio 2004 en de huidige uitbreiding met circa 0,75 hectare. In totaal 2,85 hectare zal hiermede afwateren naar de bergings-/infiltratievoorziening.

De bodemdoorlatendheid van de ondergrond is op onderstaande kaart vanuit het Waterschap weergegeven. De projectlocatie is indicatief middels rode omlijning weergegeven:

De beregening van de gewassen binnen de glasopstanden zal plaatsvinden vanuit de bestaande aanwezige grondwaterputten.

GHG-waarden ter plaatse op basis van kaarten vanuit het waterschap, in het noorden van de rode rechthoek ligt het berging-/infiltratiebassin:

#### **Ontwerp van voorziening infiltratievoorziening:**

De reeds gerealiseerde infiltratievoorziening zal indicatief een grondoppervlak beslaan van circa 2.000 m² uitgaande van een gemiddelde diepte van circa 1,1 meter ontstaat hiermede een bergings- /infiltratiecapaciteit van 2.200 m³;

De infiltratievoorziening dient boven de gemiddeld hoogste grondwaterstand te worden gerealiseerd, om te voorkomen dat grondwater in de voorziening stroomt. Op basis van indicatieve kaarten vanuit het waterschap is de Gemiddeld Hoogste Grondwaterstand tussen de 0,8 meter en 1,4 meter onder maaiveld gelegen. Gemiddeld is de GHG dus 1,1 meter onder maaiveld gelegen.

Een infiltratievoorziening met overloop op openwater moet voldoen aan de eisen van het waterschap: boven de infiltratie voorziening moet een dynamische buffer gerealiseerd worden waarin een bui van 50 mm (T=10) kan worden geborgen. Op basis van T=10 dient met een aanvullend verhard oppervlak van 0,75 hectare 375 m³ hemelwater te worden geborgen. Bij een bui van 84 mm (T=100) mag de voorziening tot aan de rand gevuld zijn en dient aanvullend 630 m³ geborgen te worden. Voor de bestaande glasopstanden waar medio 2004 een watertoets is gedaan diende 50 mm opgevangen te worden voor een oppervlakte van 2,1 hectare te weten 1.050 m³ hemelwater. Hiermede dient in totaal dus 1.680 m³ dynamische berging aanwezig te zijn. Gezien het feit dat voorgenoemde hoeveelheden op de locatie kunnen worden geborgen heeft dit plan geen negatieve gevolgen voor de waterhuishouding.

## Toepassing van duurzame bouwmaterialen;

Om bodemverontreiniging te voorkomen dient het gebruik van uitlogende materialen voorkomen te worden in de te realiseren bouwwerken/gebouwen. Uitlogende bouwmaterialen zijn:

- koper
- zink
- bitumen
- lood

Voor de locatie Venloseweg 35 zal een infiltratievoorziening worden gerealiseerd op eigen terrein welke aan de voorwaarden voldoet. Hieraan zal invulling worden gegeven op het moment dat een definitieve ontwerptekening van de woning beschikbaar is.

#### **Conclusie**

Gezien bovenstaande is het aspect water voldoende gewaarborgd en vormt het geen belemmering voor de gewenste ontwikkeling.

# **5.4 Kabels en leidingen**

In of nabij het plangebied liggen geen kabels of leidingen, die ten behoeve van het gebruik en/of de veiligheid planologische beschermd moeten worden. Kabels en leidingen vormen daarmee geen belemmering voor het planvoornemen.

# <span id="page-47-0"></span>**5.5 Wet Natuurbescherming**

Per 1 januari 2017 is de nieuwe Wet natuurbescherming (Wn) ingegaan. Deze vervangt drie wetten; de Natuurbeschermingswet 1998, de Boswet en de Flora - en Faunawet. Doel van de Wet

natuurbescherming is drieledig: 1. bescherming van de biodiversiteit in Nederland, 2. Decentralisatie van verantwoordelijkheden en 3. vereenvoudiging van regels. Vanaf 1 januari bepalen de provincies voor hun gebied wat wel en niet mag in de natuur. De provincie is primair verantwoordelijk voor de vergunningen en ontheffingen.

## Gebiedsbescherming

Het Natuurnetwerk Nederland (NNN) is het Nederlands netwerk van bestaande en nieuw aan te leggen natuurgebieden. Het netwerk moet natuurgebieden beter verbinden met elkaar en met het omringende agrarisch gebied. In het Natuurnetwerk Nederland liggen alle bestaande natuurgebieden, waaronder de 20 Nationale Parken. Verder gebieden waar nieuwe natuur wordt aangelegd, landbouwgebieden, beheerd volgens agrarisch natuurbeheer, meren, rivieren, de kustzone van de Noordzee en de Waddenzee en tenslotte alle 164 aangewezen Natura 2000-gebieden. Per Natura 2000-gebied zijn (instandhoudings)doelen (voor soorten en vegetatietypen) opgesteld. Iedereen die vermoedt of kan weten dat zijn handelen of nalaten, gelet op de instandhoudingdoelen, nadelige gevolgen voor een Natura 2000-gebied kan hebben, is verplicht deze handelingen achterwege te laten of te beperken. Het bevoegd gezag kan schadelijke activiteiten beperken en eisen dat een vergunning wordt aangevraagd. Regulier beheer en bestaand gebruik zijn (of worden) opgenomen in Natura 2000-beheerplannen. Na vaststelling van de beheerplannen hoeft daarvoor geen vergunning aangevraagd te worden. In de nieuwe Wet natuurbescherming blijft de bescherming van Natura 2000 gebieden vrijwel hetzelfde. De bescherming van Beschermde Natuurmonumenten komt wel te vervallen. Provincies kunnen ervoor kiezen om deze gebieden alsnog te beschermen via het provinciale beleid. De provincie voegt dan gebieden toe aan het NNN of wijst ze aan als bijzonder provinciaal natuurgebied of – landschap.

Beoordeeld moet worden of de uitbreiding en/of wijziging van de inrichting significante gevolgen heeft voor natuurgebieden die in het kader van de Wet natuurbescherming beschermd moeten worden.

Binnen een straal van 10 kilometer bevinden zich enkele Natura 2000-gebieden, waaronder de Maasduinen en de Deurnsche Peel & Mariapeel, waarbij de Maasduinen zich het dichtst bij de locaties bevindt (op circa 8 kilometer).

De gevraagde ontwikkelingen op de locaties heeft geen significante negatieve invloed op de beschermde natuurwaarden van de gebieden. De Wnb vormt hiermee t.a.v. de gebiedsbescherming geen belemmering voor het initiatief.

Op basis van bovenstaande gegevens is te concluderen dat de voorgenomen ontwikkeling geen negatieve bijdrage heeft op de te beschermen gebieden.

#### Soortenbescherming

Zowel in de oude Flora- en Faunawet als in de nieuwe Wet natuurbescherming staan verbodsbepalingen: activiteiten die schadelijk zijn voor beschermde dier- en plantsoorten zijn verboden. Verboden activiteiten wijzigen nauwelijks. Wel zijn enkele definities aangepast. Zo is onopzettelijk verstoren niet meer strafbaar en is opzettelijk verstoren van vogels in sommige situaties toegestaan. Maar verstoren zonder dat tevoren goed onderzoek naar beschermde soorten is uitgevoerd, blijft strafbaar. Met de nieuwe wet wijzigt wel de lijst van beschermde soorten. Waar de Flora- en Faunawet uitgaat van drie beschermingsniveaus, verdeelt de Wet natuurbescherming beschermde soorten in twee groepen: Strikt beschermde soorten waaronder soorten uit de Vogel- en Habitatrichtlijn. In de tweede categorie staan andere soorten, bijvoorbeeld uit de Rode Lijst. De bescherming van vaatplanten uit tabel 1 en tabel 2 is vervallen. Onder de Wet natuurbescherming worden nog 75 soorten vaatplanten beschermd, waaronder soorten die niet eerder werden beschermd. De bescherming van mieren vervalt. Vrijwel alle zoogdieren blijven beschermd. Meer soorten libellen en vlinders worden beschermd. Bij een ontheffingsaanvraag onder de nieuwe wet wordt nog steeds getoetst aan drie criteria 1 :

- Is er een 'andere bevredigende oplossing' mogelijk?
- Is er sprake van bepaalde, in de wet genoemde belangen?
- Doet de ontheffing afbreuk aan de gunstige staat van instandhouding van de soort ?

*Afbeelding 6, Beschermde broedvogels 3e kartering Locatie Venloseweg 35.* 

*Afbeelding 7, Flora 2e kartering Locatie Venloseweg 35.* 

In het plangebied Venloseweg 35 zijn geen rode lijst waarneming gedaan en er zijn tevens geen waarnemingen gedaan van beschermde soorten en planten. De locaties is reeds jaren in gebruik voor agrarische doeleinden. Deze zal in één geval worden omgezet in een woonfunctie, de ander zal worden vergroot. De plantensoorten op de locatie worden grotendeels door mensen gereguleerd. Voor diersoorten geldt dat er gedurende een lange reeks van jaren een dusdanige verstoring plaatsvond, verkeer en menselijke activiteit, dat de betreffende locatie niet geschikt is als leefgebied. Deze locatie is geen geschikt vestigings- en/of permanent leefgebied voor soorten uit de eerste en tweede categorie. Hooguit zullen een of meer van de algemeen voorkomende beschermde soorten hier bij tijd en wijle verblijven.

#### Quickscan Flora en Fauna Heerstraat 11 te Sevenum

Econsultancy heeft in opdracht van Arvalis Venlo een QuickScan flora en fauna uitgevoerd (rapportnummer 4834.002). Dit onderzoek is toegevoegd als bijlage [3)](#page-7-5).

De quickscan flora en fauna is uitgevoerd in het kader van een bestemmingsplanwijziging en als doel om in te schatten of er op de onderzoekslocatie planten- en diersoorten, gebieden of houtopstanden aanwezig zijn die volgens de Wet natuurbescherming een beschermde status hebben die mogelijk negatieve gevolgen kunnen ondervinden door de voorgenomen ingreep.

Voor beschermde soorten behorend tot de overige soortgroepen zijn overtredingen ten aanzien van de Wet natuurbescherming wegens het ontbreken van geschikt habitat, het ontbreken van sporen en/of vanwege een vrijstelling bij ruimtelijke ontwikkeling niet aan de orde. Wel dient rekening te worden gehouden met de algemene zorgplicht.

Gelet op de gevonden en de te verwachten ecologische waarden en de beoogde planontwikkeling is de verwachting dat de voorgenomen plannen van de initiatiefnemer uitvoerbaar zijn, mits de initiatiefnemer zich houdt aan de zorgplicht en broedseizoen algemene broedvogels, zorgt draagt voor het tegengaan van lichtvervuiling en de huidige eikenlaan aan de Heerstraat blijft bestaan. Tijdens het uitvoeren van de werkzaamheden dient het bepaalde in de Wet natuurbescherming in acht te worden genomen, hetgeen goed mogelijk is.

Tevens heeft een Natura2000/PAS-beoordeling plaatsgevonden. Deze is als bijlage [6](#page-7-6) aan dit bestemmingsplan gevoegd. De Aerius berekeningen staan in bijlage [7.](#page-7-7)

## Conclusie

Gezien de aard van de ontwikkelingen zal de externe invloed op de omliggende natuur niet significant zijn.

# **5.6 Archeologie en Cultuurhistorie**

#### **5.6.1 Cultuurhistorische en aardkundige waarden**

Cultuurhistorie neemt een belangrijke plaats in de ruimtelijke ordening in. In het Besluit ruimtelijke ordening (Bro) is de verplichting vastgelegd om in de ruimtelijke ordening (o.a. bestemmingsplannen) rekening te houden met aanwezige cultuurhistorische waarden en in de grond aanwezige of te verwachten monumenten. Daarnaast is de juridische grondslag voor de bescherming van cultuurhistorie en archeologie vastgelegd in onder nadere de Monumentenwet 1988 (vanaf juli 2016 Erfgoedwet).

Karakteristieke gebiedswaarden dienen middels ruimtelijke plannen beschermd en behouden te worden. Met betrekking tot aardkundig waardevolle gebieden is het beleid erop gericht om de ontstaansgeschiedenis van het aardoppervlak zichtbaar, beleefbaar en begrijpelijk te houden. Het plangebied is niet gelegen in een aardkundig waardevol gebied.

Door het planvoornemen wordt geen afbreuk gedaan aan de bestaande cultuurhistorische waarden vanwege de grote afstand tot dit element.

#### **5.6.2 Archeologische waarden**

Door de gemeenteraad van Horst aan de Maas is op 26 mei 2015 archeologische beleid vastgesteld. Hierin is de locatie Heerstaat 1/11 aangeduid met de dubbelbestemming 'Waarde – archeologie 3'. Voor de locatie Venloseweg 35 geldt de dubbelbestemming 'Waarde – Archeologie 6'.

Aangezien de verstoringsdiepte op grond van de tekeningen behorend bij de aanvraag niet groter is dan 50 centimeter op beide locaties, betekent dit dat bij een te verstoren oppervlakte van niet meer dan 500 m² voor de locatie Heerstraat 1/11 geen archeologisch vooronderzoek plaats hoeft te vinden. Voor de locatie Venloseweg 35 betekent de dubbelbestemming dat bij een te verstoren oppervlakte van niet meer dan 2.500 m² geen archeologisch vooronderzoek plaats hoeft te vinden.

Voor beide locaties geldt dat onder het te verstoren oppervlakte gebleven wordt. Archeologisch onderzoek hoeft niet plaats te vinden.

# **5.7 Verkeer en parkeren**

Met betrekking tot onderhavige planontwikkeling dienen de (eventuele) gevolgen voor de verkeersstructuur alsmede het parkeren inzichtelijk te worden gemaakt.

Ten aanzien van de verkeerstructuur kan worden gesteld dat het planvoornemen niet leidt tot een noemenswaardige wijziging ten opzichte van de bestaande situatie op de locatie Heerweg 11. Ten aanzien van het aspect parkeren kan worden gesteld er voldoende parkeergelegenheid is en zal zijn op het eigen terrein, alsmede voldoende ruimte voor laden, lossen en manoeuvreren op eigen terrein. Laden en lossen blijft plaatsvinden bij de bestaande laaddocks.

Qua vervoersbewegingen wordt door het voorliggende initiatief een kleine toename verwacht, maar wordt ingezet op vooral een effectievere inzet van de bestaande bewegingen, waardoor het aantal vervoersbewegingen niet toeneemt.

Voor de woningen op de locatie Venloseweg 35 zal gelden dat parkeren zal plaatsvinden op het eigen terrein. Aangezien de locatie zich buiten de bebouwde kom bevindt zijn 2 parkeerplaatsen per woning benodigd. Hiervoor is op het bestaande erf voldoende parkeervoorzieningen aanwezig

# **6 UITVOERBAARHEID**

# **6.1 Economische en financiële uitvoerbaarheid**

Bij de voorbereiding van een plan dient op grond van artikel 3.1.6 van het Besluit ruimtelijke ordening (Bro) in de plantoelichting minimaal inzicht te worden gegeven in de economische uitvoerbaarheid van het plan. Met de inwerkingtreding van de Wet ruimtelijke ordening is daarbij de verplichting ontstaan om, indien er sprake is van een ontwikkeling waarvoor de gemeente redelijkerwijs kosten moet maken, deze kosten op de initiatiefnemer te verhalen. Voorbeelden hiervan zijn de aanleg van voorzieningen van openbaar nut en de plankosten. Een en ander dient te worden vastgelegd in privaatrechtelijke overeenkomsten met iedere grondeigenaar. Als er met een grondeigenaar geen overeenkomst is gesloten en het kostenverhaal niet anderszins is verzekerd, dient een exploitatieplan te worden opgesteld welke tegelijkertijd met het bestemmingsplan moet worden vastgesteld. In deze procedure wordt de realisatie van een nieuwe loods en de oprichting van een woning mogelijk gemaakt.

De uitvoering van het plan is in particuliere handen. Het project heeft dan ook geen gevolgen voor de gemeentelijke financiën. In de onderhavige situatie is daarom niet te verwachten dat derden schade leiden door de gevraagde wijziging van het bestemmingsplan.

Er zal tussen de gemeente Horst aan de Maas en de initiatiefnemer een planschadeverhaalsovereenkomst worden gesloten. De apparaatskosten zijn gedekt door de leges.

Gezien het voorgaande wordt het plan financieel uitvoerbaar geacht.

# **6.2 Handhaving**

De doelstelling van het ruimtelijke beleid kunnen slechts verwezenlijkt worden, indien de regels van het bestemmingsplan worden nageleefd.

De gemeente Horst aan de Maas en Venray hebben sinds 1 april 2005 via een gemeenschappelijke regeling hun handhavingscapaciteit gebundeld. Beleidsuitgangspunten voor toezicht en handhaving zijn vastgelegd in de Nota Integraal Handhavingsbeleid Horst aan de Maas en Venray (2012-2015). Het beleidsplan bevat naast visie, doelstellingen en prioriteiten ook de werkwijzen hoe met geconstateerde overtredingen wordt om gegaan en welke strategieën daarbij worden gevolgd. Ook wordt invulling gegeven aan de vele eisen die wet –en regelgeving aan de gemeentelijke taakuitvoering stelt.

De gemeente Horst aan de Maas en Venray voeren hun handhavingstaken uit op basis van de volgende visie:

De gemeente Horst aan de Maas en Venray stellen een gezonde, veilige, leefbare en groene leefomgeving centraal. Handhaving is één van de middelen om de kwaliteit van wonen, leven en werken te behouden en te versterken. Het bestuur streeft naar een gestructureerd en integraal handhavingsbeleid waarbij preventief beleid voorop staat. De betrokkenheid en het eigen verantwoordelijkheidsbesef van de burgers, bedrijven en instellingen moeten daarbij worden vergroot. Als de preventieve inzet (informatievoorziening) niet werkt en het geschonken vertrouwen wordt beschaamd, volgt daadwerkelijke handhavend optreden. Zo krijgt iedereen de aanpak die hij/zij verdient.

De uit deze visie voortvloeiende doelstellingen en beleidsuitgangspunten van het handhavingsbeleid zijn:

- 1: Appelleren aan de eigen verantwoordelijkheid.
- 2: Preventie gaat boven repressie.
- 3: Draagvlak creëren.
- 4: Klantgericht handelen.
- 5: Alleen noodzakelijke en handhaafbare kaders stellen

Concreet betekent dit dat nadrukkelijk wordt ingezet op preventie. Leidend uitgangspunt is dat burgers, bedrijven en instellingen worden vertrouwd in een rechtmatige uitoefening van hun activiteiten. Er wordt daarbij van uitgegaan dat het maatschappelijk veld, met gerichte voorlichting en communicatie, verantwoordelijk kan worden gemaakt (en gehouden) voor de naleving van voor hen geldende wet- en regelgeving. Daarbij past een bewuste differentiatie van de handhavingsinzet. In een jaarlijks op te stellen handhavingsprogramma (HUP) worden prioriteiten vertaald naar actie. Het jaarlijkse HUP wordt vastgesteld door de colleges van burgemeester en wethouders van beide gemeenten en ter kennis gebracht van de gemeenteraden.

# **6.3 Maatschappelijke uitvoerbaarheid**

De uitgangspunten voor het beleid, zoals opgenomen in onderhavig bestemmingsplan, zijn terug te vinden in de vigerende bestemmingsplannen. Over het beleid is reeds consensus bereikt. Het college van Burgemeester en Wethouders van de gemeente Horst aan de Maas heeft aangegeven in te kunnen stemmen met de voorgenomen ontwikkelingen.

Bij de voorbereiding van een ruimtelijk besluit moeten burgemeester en wethouders overleg plegen met het waterschap, met andere gemeenten van wie de belangen bij het plan betrokken zijn en met de betrokken rijks- en provinciale diensten. Van het vooroverleg kan worden afgezien indien de betrokken diensten aangeven dat overleg niet noodzakelijk is.

Gezien het voorgaande wordt het plan maatschappelijk uitvoerbaar geacht.

# **7 JURIDISCHE TOELICHTING**

Dit bestemmingsplan is opgesteld conform de SVBP2012 alsmede de Wet ruimtelijke ordening (Wro) en het Besluit ruimtelijke ordening (Bro). Het wijzigingsplan is vervat in een verbeelding, regels en een toelichting. De verbeelding is getekend op een bijgewerkte en digitale kadastrale ondergrond, schaal 1:500 waarop de specifieke bestemmingen zijn weergegeven.

# **Toelichting op de regels:**

Bij het opstellen van de planregels is uitgegaan van het rapport Standaard Vergelijkbare BestemmingsPlannen 2012 (SVBP 2012) en conform de systematiek van het bestemmingsplan buitengebied 2009. De regels zijn verdeeld in 4 hoofdstukken, te weten:

- Hoofdstuk 1: Inleidende regels met daarin de begrippen en de wijze van meten
- Hoofdstuk 2: Bestemmingsregels;
- Hoofdstuk 3: Algemene regels, waaronder zijn opgenomen de anti-dubbeltelbepaling, algemene bouwregels en algemene afwijkings-, wijzigings- en procedureregels;
- Hoofdstuk 4: Overgangs- en slotregels, waarin het overgangsrecht en de slotregel zijn opgenomen