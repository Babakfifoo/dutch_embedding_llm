Bestemmingsplan

# **Hierden Dorp - Ruimelsdwarsweg 4**

**Gemeente Harderwijk**

Datum: 18 januari 2018 Projectnummer: 160335 ID: NL.IMRO.0243.BP00190-0003

# **INHOUD**

| 1<br>1.1<br>1.2 | Inleiding<br>Aanleiding<br>Ligging en beschrijving plangebied | 3<br>3<br>3 |
|-----------------|---------------------------------------------------------------|-------------|
| 1.3             | Geldend bestemmingsplan                                       | 4           |
| 1.4             | Opzet van het bestemmingsplan                                 | 6           |
| 2               | Planbeschrijving                                              | 7           |
| 2.1             | Inleiding                                                     | 7           |
| 2.2             | Huidige situatie                                              | 7           |
| 2.3             | Het plan                                                      | 9           |
| 3               | Relevant beleid                                               | 16          |
| 3.1             | Algemeen                                                      | 16          |
| 3.2             | Rijksbeleid                                                   | 16          |
| 3.3             | Provinciaal beleid                                            | 18          |
| 3.4             | Regionaal beleid                                              | 20          |
| 3.5             | Gemeentelijk beleid                                           | 21          |
| 4               | Planologische<br>haalbaarheid                                 | 22          |
| 4.1             | Milieuaspecten                                                | 22          |
| 4.2             | Verkeer en parkeren                                           | 33          |
| 4.3             | Water                                                         | 33          |
| 4.4             | Economische uitvoerbaarheid                                   | 39          |
| 5               | Wijze van bestemmen                                           | 40          |
| 5.1             | Algemeen                                                      | 40          |
| 5.2             | Dit bestemmingsplan                                           | 41          |
| 5.3             | Bestemmingen                                                  | 42          |
| 6               | Procedure                                                     | 44          |
| 6.1             | Vooroverleg                                                   | 44          |
| 6.2             | Zienswijzen                                                   | 46          |

#### **Bijlage n**

- Bijlage 1: Bodemonderzoek
- Bijlage 2: Akoestisch onderzoek
- Bijlage 3: Quick scan flora en fauna
- Bijlage 4: Toetsingsadvies watertoets

# **1 Inleiding**

# **1.1 Aanleiding**

Een particuliere initiatiefnemer is voornemens een nieuwe woning te realiseren aan de Ruimelsdwarsweg, naast de Ruimelsdwarsweg 2 en aansluitend op de woning op de locatie Zuiderzeestraatweg 113. De locatie valt binnen het bestemmingsplangebied Hierden-Dorp 2011 deels binnen een wijzigingsbevoegdheid (wijzigingsgebied 4) op grond waarvan de nieuwbouw van een woning mogelijk is. De bedoeling is echter de woning niet binnen dit aangeduide vlak te bouwen, maar hier net buiten. Dit betekent dat geen gebruik kan worden gemaakt van de wijzigingsbevoegdheid. De gemeente heeft aangegeven in te kunnen stemmen met de bouw van de woning op de beoogde locatie en heeft besloten hieraan medewerking te verlenen. Dit betekent dat een nieuw bestemmingsplan benodigd is waarin de ontwikkeling wordt mogelijk gemaakt. In dit kader is onderhavig plan opgesteld.

# **1.2 Ligging en beschrijving plangebied**

Het plangebied bestaat uit het perceel Ruimelsdwarsweg ong. alsmede het perceel Zuiderzeestraatweg 113 in de kern Hierden. Op de navolgende afbeelding is de globale ligging van het plangebied in de kern Hierden aangeduid met een gele ster.

*Weergave ligging plangebied op topografische kaart*

In de navolgende alinea's is de globale ligging en begrenzing van het plangebied nader omschreven. Voor de exacte ligging en begrenzing van het plangebied wordt verwezen naar de verbeelding bij dit bestemmingsplan.

# **1.3 Geldend bestemmingsplan**

#### Algemeen

De geldende bestemmingsplannen voor onderhavig bestemmingsplan zijn 'Hierden Dorp 2011' en 'Reparatieplan Hierden Dorp 2011'. Het eerstgenoemde bestemmingsplan is vastgesteld door de gemeenteraad van Harderwijk op 22 september 2011. Naar aanleiding van een tussenuitspraak van de Raad van State op 23 mei 2013 is het bestemmingsplan gewijzigd vastgesteld. Het bestemmingsplan is onherroepelijk geworden op 16 oktober 2013. Het reparatieplan is vastgesteld op 30 april 2015 en wijzigt de manier waarop een aantal aspecten geregeld is.

Het bestemmingsplan is voor het merendeel een consoliderend bestemmingsplan. Daarnaast zijn in het bestemmingsplan voor 16 locaties een wijzigingsregeling opgenomen. Voor onderhavig plan is het wijzigingsgebied 4 van toepassing.

#### Wijzigingsbevoegdheid

In het vigerende bestemmingsplan zijn wijzigingsbevoegdheden opgenomen die onder voorwaarden de bouw van woningen mogelijk maken. De relevante regeling voor wijzigingsgebied 4 (artikel 26.8) is hierna opgenomen, tezamen met artikel 26.17 waarin een aantal algemeen geldende voorwaarden is opgenomen.

#### 26.8 Wro-zone - wijzigingsgebied 4 **(Ruimelsdwarsweg ong.)**

Ten aanzien van 'Wro-zone - wijzigingsgebied 4' gelden de volgende voorwaarden:

- a. het totale aantal toe te voegen woningen bedraagt niet meer dan 1;
- b. de breedte en de diepte van de nieuw toe te voegen woning mag niet meer bedragen dan respectievelijk 8 m en 12 m;
- c. de goot- en de bouwhoogte van de nieuw toe te voegen woning mag niet meer bedragen dan respectievelijk 3,5 m en 9 m;
- d. het ontwerp-besluit voor het wijzigingsplan mag niet voor 1 januari 2014 ter visie worden gelegd.

#### 26.17 **(Algemene regeling)**

Wijziging als bedoeld in lid 26.1 tot en met 26.16 mag uitsluitend plaatsvinden indien:

- a. voldaan kan worden aan de in het Gemeentelijk Verkeers- en Vervoers Plan opgenomen parkeernormen;
- b. door middel van een watertoets is aangetoond dat de waterhuishouding op aanvaardbare wijze wordt vormgegeven;
- c. wordt voldaan aan de relevante wet- en regelgeving op het gebied van bodem, geluid, externe veiligheid, luchtkwaliteit, archeologie alsmede flora en fauna;
- d. de economische haalbaarheid is verzekerd.

*Uitsnede uit plankaart vigerend bestemmingsplan met aanduiding plangebied (donkerblauw omkaderd) en wijzigingsgebied (rood omkaderd, rood gehighlight)*

Onderhavig plangebied ligt ten opzichte van wijzigingsgebied 4 verder naar het westen. Een klein deel van het onderhavige plangebied valt hierbij wel binnen het wijzigingsgebied.

Aangezien het de bedoeling is de woning niet binnen het aangeduide wijzigingsvlak te bouwen, maar hier direct naast, is het niet mogelijk gebruik te maken van de wijzigingsbevoegdheid.

Binnen de huidige regels is de nieuwbouw van een woning eveneens niet mogelijk aangezien ter plaatse geen sprake is van een aanduiding 'specifieke bouwaanduiding - hoofdgebouw' en er bovendien in de regels is vastgelegd dat alleen het bestaande aantal woningen is toegestaan. Om die reden is een nieuw bestemmingsplan nodig om onderhavig bestemmingsplan mogelijk te maken. Hiermee zal formeel de wijzigingsbevoegdheid 4 ook komen te vervallen. Om dit te bewerkstelligen wordt ook het gehele wijzigingsgebied 4 voorzien van een nieuwe bestemmingsregeling.

Belangrijke voorwaarde is dat een nieuwe 'rode' ontwikkeling alleen dan ruimtelijk aanvaardbaar kan zijn, wanneer deze wordt gecompenseerd met versterking van het landschap in de omgeving en initiatiefnemers hieraan bijdragen overeenkomstig gemeentelijk beleid, zoals uiteengezet en vastgelegd in de "Structuurvisie Dorpsomgevingsplan Hierden". Initiatiefnemers dragen hieraan bij door het voldoen van een bijdrage aan de ruimtelijke ontwikkeling ex artikel 6.24, lid 1 Wro ten behoeve van een landschapsversterkingsfonds voor de in genoemde structuurvisie omschreven projecten. Kortheidshalve wordt verwezen naar hetgeen hierover is opgemerkt in genoemde structuurvisie en in de toelichting van het bestemmingsplan "Hierden Dorp 2011".

# **1.4 Opzet van het bestemmingsplan**

Dit bestemmingsplan bestaat uit een verbeelding, regels en een toelichting. Deze toelichting is opgebouwd uit vijf hoofdstukken. Na dit inleidende hoofdstuk wordt in hoofdstuk 2 het plan besproken. Hoofdstuk 3 gaat in op het relevante beleid. Hoofdstuk 4 gaat in op de planologische haalbaarheid van het plan. In hoofdstuk 5 wordt de opzet van het plan en de wijze van bestemmen behandeld. Hoofdstuk 6 tenslotte is gereserveerd voor de resultaten van de procedure.

# **2 Planbeschrijving**

# **2.1 Inleiding**

In dit hoofdstuk wordt het onderhavige plan toegelicht. Het planvoornemen voorziet in de bouw van 1 woning. In de navolgende paragraaf is een beschrijving van de ontwikkeling opgenomen. Allereerst wordt kort de huidige situatie toegelicht.

# **2.2 Huidige situatie**

Het perceel Ruimelsdwarsweg ong. betreft een bestaande woning op de hoek van de Zuiderzeestraatweg en de Ruimelsdwarsweg. De woning maakt deel uit van een bebouwingscluster aan het bebouwingslint langs de Zuiderzeestraatweg. Een verdichting van de bebouwingsstructuur vindt plaats langs de Ruimelsdwarsweg. Het plangebied bevindt zich aansluitend aan enkele bestaande woning. Het perceel ligt tussen de Zuiderzeestraatweg en de Ruimelsdwarsweg in, maar is gericht op de laatstgenoemde weg en wordt hier ook op aangesloten. Aan de westzijde grenst het plangebied aan een open, doch door bebouwing omsloten agrarisch gebied. Navolgende foto brengt het plangebied in beeld.

*Foto bestaande situatie ter hoogte van het plangebied (foto vanaf Zuiderzeestraatweg) Bron: Google Streetview*

Het perceel Ruimelsdwarsweg ong. ligt aan de westzijde van de kern Hierden. De Zuiderzeestraatweg is de doorgaande weg tussen Harderwijk en Nunspeet waaraan veel lintbebebouwing is gelegen. Het bebouwingsbeeld is divers, met zowel woningen, als andere functies.

Het perceel Zuiderzeestraatweg 113 betreft een bestaande woonboerderij met opstallen. Het perceel is uitsluitend in het plangebied opgenomen om alle gronden van de betreffende percelen in één bestemmingsplan te regelen.

*Foto bestaande locatie Zuiderzeestraatweg 113 (foto vanaf Zuiderzeestraatweg) Bron: Google Streetview*

*Globale aanduiding van het plangebied Ruimelsdwarsweg ong.*

In de structuurvisie Dorpsomgevingsplan Hierden wordt de omgeving van het plangebied gekenschetst als "de Stadslanderijen". Dit is het gebied ten noorden en oosten van het dorp Hierden, de Zuiderzeestraatweg en de Molenweg. Het gebied vormt de overgangszone tussen de hoger gelegen enken en de lage natte Mheenlanden en de Hierdense beek. De verkaveling is regelmatig en recht. In het verleden maakten vele houtwallen op de kavelgrenzen dit tot een karakteristiek gebied.

*Historische kaarten plangebied en omgeving*

De kavelstructuur van gebied nabij de Zuiderzeestraatweg is orthogonaal en staat haaks op de Zuiderzeestraatweg. Langs de Zuiderzeestraatweg is in de loop van de tijd een lint van woningen en boerderijen ontstaan met daartussen enkele waardevolle open ruimtes. Woonerven liggen verspreid in het landschap met daartussen veel open weitjes. De woningen zijn zowel haaks op de Zuiderzeestraatweg georiënteerd als parallel. De woningen zijn vrijstaand en hebben meestal een vrij forse tuin. Onderhavig plangebied betreft momenteel een onbebouwd perceel direct aansluitend aan enkele bestaande woonpercelen, waaronder het perceel Zuiderzeestraatweg 113, die tezamen een bebouwing cluster vormen tussen de Zuiderzeestraatweg en de Ruimelsdwarsweg. De planlocatie ligt ongeveer tussen de Ruimelsdwarsweg aan de noordzijde en de Zuiderzeestraatweg aan de zuidzijde in.

# **2.3 Het plan**

#### *2.3.1 Algemeen*

Het plan betreft de realisatie van een nieuwe woning op een perceel achter de bestaande woning Zuiderzeestraatweg 113 en naast de Ruimelsdwarsweg 2. Ter plaatse van de woning Zuiderzeestraatweg 113 verandert er inhoudelijk niets. Deze woning is uitsluitend opgenomen in dit bestemmingsplan zodat alle gronden van de betreffende percelen in één bestemmingsplan zijn geregeld en er geen misverstanden kunnen ontstaan.

De nieuwe woning zal worden ontsloten via de Ruimelsdwarsweg, middels een inrit naast de bestaande woning Ruimelsdwarsweg 2. De nieuw te realiseren woonkavel is ca. 720 m2 groot. De navolgende afbeelding geeft dit weer.

*Situatietekening toekomstige situatie op luchtfoto*

Er is nog geen specifiek bouwplan uitgewerkt voor de woning. In de regels worden wel duidelijke kaders voor de woning gegeven:

- de breedte en diepte van de woning zijn resp. max. 8 en 12 m;
- de goothoogte van het hoofdgebouw bedraagt maximaal 3,5 m;
- de bouwhoogte van het hoofdgebouw bedraagt maximaal 7,5 m;
- de goothoogte van bijgebouwen, bedraagt maximaal 3 m;
- de bouwhoogte van bijgebouwen, bedraagt maximaal 4,5 m.

#### *2.3.2 Landschappelijke inpassing*

Bij onderhavig plan wordt de woning op een andere locatie gerealiseerd dan destijds bij wijzigingsgebied 4 was voorzien. De gemeente acht dit acceptabel, maar heeft wel gesteld dat wat betreft de landschappelijke inpassing zo veel mogelijk moet worden aangesloten op de bestaande, voornoemde, visie.

Wel zijn er om verschillende redenen diverse aanpassingen. Het is de bedoeling dat de woning een ruimtelijke relatie krijgt met de omgeving. Dit betekent dat ter hoogte van de woning een doorzicht wordt gerealiseerd richting de open weide aan de westzijde; hiervoor mag hier de meidoornlaag verlaagd worden uitgevoerd (zie de gele pijl op de navolgende tekening). Vanuit landschappelijk-stedenbouwkundig oogpunt wordt dit passend bevonden, aangezien de omgeving zich kenmerkt door gebouwen die te midden van het groen ook op grotere afstand zichtbaar zijn.

De stedenbouwkundige inpassing is uitgewerkt in navolgend landschappelijk inrichtingsplan:

*Landschappelijk inrichtingsplan*

Aan de noordzijde grenst het erf aan de Ruimelsdwarsweg. Hier wordt voorzien in een strakke erfafscheiding in de vorm van een lage beukenhaag, zoals die ook bij de woningen in de directe omgeving voorkomt.

#### *Beukenhaag (laag)*

- Soort: Fagus sylvatica (beuk)
- Eindhoogte: min. 0,80 meter, max. 1,00 meter.
- Totale lengte: 18,4 meter.
- Levermaat: min. 60-80 cm.
- Aanplanten: in 2 rijen in driehoeksverband. Per strekkende meter 10 stuks aanplanten.
- Totaal: 184 stuks.

Aan de westzijde grenst het erf aan het landschap. Hier wordt voorzien in een robuuste, meer landschappelijke erfafscheiding. Tegen de erfgrens wordt een meidoornhaag aangeplant, die een eenheid vormt met de haag ten zuiden van dit perceel: de haag die aan de westzijde van het erf aan de Zuiderzeestraatweg 113 staat. Aan de binnenzijde van de haag (dus op het perceel) worden, groepsgewijs, heesters aangeplant. Enkele hogere eiken zorgen voor hoogteaccenten. Zo ontstaat een robuust en landschappelijk geheel. Ter hoogte van de woning worden geen heesters en bomen aangeplant, om de woning zo deels in het zicht te brengen. Ook mag hier de haag lager worden uitgevoerd (ca. 0,6 m hoog).

#### *Meidoornhaag*

- Soort: Crataegus monogyna (meidoorn)
- Eindhoogte: min. 1,20 meter, max. 1,50 meter. Ter hoogte van de woning mag de meidoornhaag lager blijven; ca. 0,6 m.
- Totale lengte: 58,00 meter, waarvan ca. 10 m verlaagd.
- Levermaat: min. 80-100 cm.
- Aanplanten: in 2 rijen in driehoeksverband. Per strekkende meter 10 stuks aanplanten.
- Totaal: 480 stuks.

#### *Heesters*

- Soort: Amelanchier lamarckii (krentenboompje) en Sambucus nigra (vlier)
- Eindhoogte: 4,00-6,00 meter.
- Levermaat: min. 100-125 cm.
- Aanplanten: groepsgewijs (2-3 struiken per groep) aan de binnenzijde van de haag.
- Totaal: 20 stuks.

#### *Bomen*

- Soort: Quercus robur (zomereik)
- Levermaat: stamomtrek min. 10-12 cm (hoogte ca. 4,00 meter)
- Aanplanten: in los verband (niet in een regelmatige rij) aan de binnenzijde van de haag
- Totaal: 4 stuks.

Aan de oostzijde is een minder robuuste erfafscheiding voldoende, aangezien deze grenst aan andere woonkavels. De invulling van deze erfafscheiding geschiedt in overleg met de bewoners van de aangrenzende percelen. De erfafscheiding heeft een groene uitstraling. Er kan worden gedacht aan een hoge beukenhaag of een hekwerk met hederabeplanting.

#### *Beukenhaag (hoog)*

- Soort: Fagus sylvatica (beuk)
- Eindhoogte: min. 1,50 meter, max. 2,00 meter.
- Totale lengte: 38,5 meter.
- Levermaat: min. 80-100 cm.
- Aanplanten: in 2 rijen in driehoeksverband. Per strekkende meter 10 stuks aanplanten.
- Totaal: 385 stuks.

Voor een hekwerk met hederabeplanting gelden dezelfde eindhoogte en totale lengte.

#### *2.3.3 Woning*

Er is nog geen bouwplan ontwikkeld voor de woning. Wel zijn er duidelijke uitgangspunten voor de vormgeving en maatvoering van de woning, die voortkomen uit de wijzigingsregels in het vigerende bestemmingsplan en de geldende beeldkwaliteitseisen.

Wat betreft de maatvoering van de woning geldt dat de breedte en de diepte van de nieuwe woning zijn respectievelijk maximaal 8 m en 12 m. Deze maten zijn vastgelegd in de bestemmingsplanregels. De goot- en de bouwhoogte van de nieuwe woning zullen respectievelijk maximaal 3,5 m en 7,5 m bedragen.

Wat betreft de vormgeving van de woning dient te worden aangesloten op de beeldkwaliteitseisen die op grond van het vigerende bestemmingsplan van toepassing zijn. In de navolgende paragraaf wordt hierop ingegaan.

### *2.3.4 Beeldkwaliteit*

Op 22 september 2011 is bij de vaststelling van het bestemmingsplan Hierden Dorp 2011, door de gemeenteraad besloten om de beeldkwaliteitseisen, zoals genoemd in paragraaf 5.9.1.5 van het bestemmingsplan Hierden Dorp 2011 toe te voegen aan de Welstandsnota. Deze beeldkwaliteitsaspecten zijn op alle ontwikkelingslocaties van toepassing en dus ook op onderhavig plan.

### *Algemeen*

### *Doel*

In deze paragraaf worden richtlijnen beschreven voor de vormgeving van de nieuwe bebouwing en de erfinrichting. Er wordt een ruimtelijk kader gegeven op basis waarvan architecten de woningen kunnen gaan ontwerpen. Daarnaast geeft het de paragraaf criteria waaraan de welstandscommissie deze bouwplannen kan toetsen.

# *Sfeer*

De gemeente wil op een verantwoorde wijze invulling geven aan nieuwe bebouwingsmogelijkheden in Hierden Dorp, zodat wordt aangesloten bij de cultuurhistorische en stedenbouwkundige kwaliteiten van het gebied.

### *Nieuwe bebouwing*

Voor de nieuwe bebouwing wordt verwezen naar de historische bebouwing die te vinden is in het gebied. Veel voorkomende historische bebouwing behoort tot het type "Hallehuisboerderij". Dit type boerderij bestaat uit een bouwlaag afgedekt met een zadeldak (met wolfseind). Het kleur- en materiaalgebruik is gedekt en ingetogen. Baksteen (rood of bruin), (antracietgrijze) gebakken pannen en riet zijn de meest gebruikte materialen en kleuren. De erven zelf waren groen ingericht en kenden vaak zowel decoratieve als functionele elementen. Decoratief waren de zorgvuldig ingerichte bloemperkjes en palmheggetjes. Van functionele aard waren de moestuin, fruitbomen en leilinden. Het spreekt voor zich dat de scheiding tussen decoratief en functioneel niet zo strikt was als hier wordt voorgesteld. Als erfafscheiding werden meidoorn en heggen gebruikt. Hoge houtwallen en singels hielden de boerderijen het hele jaar door uit de wind. Voor de nieuwe ontwikkelingen is het niet noodzakelijk te bouwen in historiserende stijl. De genoemde agrarische kenmerken kunnen prima in een moderne uitvoering verwerkt worden, zoals hier navolgend is afgebeeld.

*Impressies nieuwe bebouwing*

#### *Huizen op straathoeken*

Veel aandacht moet worden gegeven aan de vormgeving van huizen op straathoeken. Zijgevels die grenzen aan een straat moeten worden vormgegeven als een aantrekkelijke straatgevel met tenminste een raamopening (bij voorkeur ook een voordeur of meerdere ramen). Zeker langs belangrijke dwarsstraten onderscheidt de vormgeving van de hoekhuizen zich van de andere huizen in dezelfde straat door vorm, maat, kleur en/of architectonisch accent. Bij vrijstaande woningen op straathoeken worden garages niet aan de zijde van de straathoek gesitueerd, maar aan de andere zijde naast de woning.

#### *Erfafscheidingen*

Om een landelijke sfeer te kunnen realiseren moet veel zorg worden besteed aan de erfafscheidingen tussen privé-tuinen en openbaar gebied. Waar zijtuinen grenzen aan het openbare gebied worden hagen (beuk of meidoorn) toegepast als tuinafscheiding.

#### *Criteria*

#### *Situering*

- woningen zijn gericht naar de openbare ruimte;
- zijgevels die duidelijk zichtbaar zijn vanaf de openbare weg zijn als voorgevel behandeld;
- woningen zijn niet identiek aan elkaar.

# *Massa en vorm*

- met de nieuw te bouwen woningen wordt aangesloten bij de karakteristieken en de kenmerken van het gebied, de inpassing van massa en vorm tussen de bestaande bebouwing is zorgvuldig;
- er is sprake van een compacte eenduidige hoofdbouwmassa;
- de hoofdbouwmassa bestaat uit één bouwlaag met kap (zadeldak met wolfseind);
- de nokrichting is haaks op de weg;
- de bijgebouwen kennen ondergeschiktheid t.o.v. het hoofdgebouw (in positionering en volume) en hebben een zadeldak (met wolfseind);
- de woningen krijgen een forse kap, die bij voorkeur aan de zijkant van de woning doorloopt;
- de ruimte tussen de woningen wordt krijgt een open en ruim karakter. Garages en carports bevinden zich bij voorkeur losstaand op het achterterrein, minimaal vijf meter achter de voorgevelrooilijn;
- Van belang is een evenwicht tussen enerzijds het inpassen in de omgeving, en anderzijds een individuele uitstraling.

#### *Gevels*

- de gevelindeling mag een eigentijds karakter krijgen.
### *Materiaalgebruik*

- er wordt gebruik gemaakt van natuurlijke materialen of hieraan gelijkwaardige producten;
- in hoofdzaak baksteen en gebakken dakpannen of riet toepassen. Op sommige plaatsen kan hout of stucwerk in de gevel verwerkt worden. Het gebruik van (semi)geglazuurde dakpannen is niet toegestaan.

### *Kleurgebruik*

- het kleur- en materiaalgebruik is gedekt en ingetogen. Voor de hoofdmaterialen wordt uitgegaan van aardkleuren (rood/ bruin), in combinatie met antracietgrijze / rode gebakken dakpannen of riet;
- kleuren van dakpannen en metselwerk zijn op elkaar afgestemd.

#### *Afwerking erven*

- bij voorkeur hagen of heggen toepassen, al dan niet voorzien van open (en donker geschilderd) sierhek;
- gebouwde erfafscheidingen vormgeven in samenhang met de architectuur en hoofdmateriaalkeuze van het pand;
- zijerven grenzend aan openbare ruimte als voorerf behandelen;
- achtererven in zicht van de openbare ruimte: erfafscheidingen niet hoger dan 2 meter. Bij voorkeur worden hagen toegepast, al dan niet voorzien van open en donker geschilderd hekwerk;
- de erven zijn groen ingericht en kennen zowel decoratieve als functionele elementen.

# **3 Relevant beleid**

# **3.1 Algemeen**

Onderhavig plan betreft de verdichting van de kern Hierden met één woning. Deze inbreiding past in algemene zin in de kaders van het vastgestelde bestemmingsplan 'Hierden Dorp 2011'. In dat bestemmingsplan is ingegaan op de passendheid van de inbreidingslocaties binnen de geldende regelgeving en het geldende beleid op rijks-, provinciaal en gemeentelijk niveau. In algemene zin is de conclusie dat de inbreidingslocaties onder voorwaarden passend zijn binnen de geldende regelgeving en het geldende beleid.

# **3.2 Rijksbeleid**

# *3.2.1 Structuurvisie Infrastructuur en Ruimte*

In deze structuurvisie schetst het Rijk de ambities voor concurrentiekracht, bereikbaarheid, leefbaarheid en veiligheid tot 2040 (lange termijn) en doelen, belangen en opgaven tot 2028 (middellange termijn). De centrale visie wordt uiteengezet in drie hoofddoelstellingen voor de middellange termijn (2028), namelijk "concurrerend, bereikbaar en leefbaar & veilig".

Voor de drie rijksdoelen zijn de onderwerpen van nationaal belang benoemd waarmee het Rijk aangeeft waarvoor het verantwoordelijk is en waarop het resultaten wil boeken. De drie hoofddoelstellingen zijn:

- 1 Concurrerend = Het vergroten van de concurrentiekracht van Nederland door het versterken van de ruimtelijk-economisch structuur van Nederland.
- 2 Bereikbaar = Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat.
- 3 Leefbaar & veilig = Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Onder deze drie hoofddoelstellingen zijn 12 nationale belangen geformuleerd. De rijksverantwoordelijkheid voor het systeem van goede ruimtelijke ordening is zonder hoofddoelstelling, als afzonderlijk belang opgenomen: "Nationaal belang 13: Zorgvuldige afwegingen en transparante besluitvorming bij alle ruimtelijke plannen".

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Voor alle nationale opgaven worden rijksinstrumenten ingezet, waarbij financiering slechts één van de instrumenten is. Ook decentrale overheden en marktpartijen dragen bij aan de realisatie van nationale opgaven.

# *3.2.2 Besluit algemene regels ruimtelijke ordening (Barro)*

Het kabinet heeft in de hiervoor genoemde SVIR vastgesteld dat voor een beperkt aantal onderwerpen de bevoegdheid om algemene regels te stellen zou moeten worden ingezet. Het gaat om de volgende nationale belangen: Rijksvaarwegen, Project Mainportontwikkeling Rotterdam, Kustfundament, Grote rivieren, Waddenzee en waddengebied, Defensie, Ecologische hoofdstructuur, Erfgoederen van uitzonderlijke universele waarde, Hoofdwegen en hoofdspoorwegen, Elektriciteitsvoorziening, Buisleidingen van nationaal belang voor vervoer van gevaarlijke stoffen, Primaire waterkeringen buiten het kustfundament en IJsselmeergebied (uitbreidingsruimte). Het Besluit algemene regels ruimtelijke ordening (Barro) bevestigt in juridische zin de kaderstellende uitspraken zoals die zijn opgenomen in de SVIR. Slechts daar waar een directe doorwerking niet mogelijk is, is gekozen voor indirecte doorwerking via provinciaal medebewind.

## *3.2.3 Ladder voor duurzame verstedelijking (Bro 3.1.6 tweede lid)*

In het nationale ruimtelijke beleid is in 2012 de Ladder voor duurzame verstedelijking geïntroduceerd. Deze houdt in dat overheden nieuwe stedelijke ontwikkelingen moeten motiveren met oog voor de onderliggende vraag in de regio, de beschikbare ruimte binnen het bestaande stedelijke gebied en een multimodale ontsluiting. Het volgende stroomschema wordt hierbij gehanteerd:

*Stroomschema Ladder duurzame verstedelijking*

Bij elk project dient allereerst te worden bepaald of er sprake is van een stedelijke ontwikkeling. Dit is gedefinieerd als 'een ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'. Hiernaast dient te worden beoordeeld of het project ook gezien zijn schaal en aard moet worden getoetst aan de Ladder. Uit jurisprudentie is onder meer gebleken dat woningbouwlocaties van slechts enkele woningen kunnen worden aangemerkt als kleinschalig en daarom niet hoeven te worden beschouwd als een stedelijke ontwikkeling waarvoor toetsing aan de Ladder nodig is.

# *3.2.4 Toetsing*

- De ontwikkeling raakt geen nationale belangen, om die reden is de SVIR niet van belang.
- De regels die zijn opgenomen in het Barro zijn niet van toepassing op onderhavig plangebied. Het Barro vormt derhalve geen belemmering voor de beoogde ontwikkeling in het plangebied.

- Het plan is ten slotte getoetst aan de Ladder. De ontwikkeling betreft de realisatie van 1 woning; op basis van jurisprudentie kan deze woningbouwlocaties aan worden gemerkt als kleinschalig, waardoor geen sprake is van een stedelijke ontwikkeling waarvoor de Ladder dient te worden doorlopen. Het plan is hiermee niet strijdig met de Ladder voor duurzame verstedelijking.
Concluderend wordt gesteld dat, gelet op de aard en omvang van de voorgenomen ontwikkeling, het plan niet in strijd is met het rijksbeleid.

# **3.3 Provinciaal beleid**

# *3.3.1 Omgevingsvisie Gelderland*

Het provinciale ruimtelijke beleid is verwoord in de omgevingsvisie Gelderland, die d.d. 9 juli 2014 vastgesteld is door Provinciale Staten van Gelderland.

De provincie wil graag bijdragen aan een toekomstbestendig Gelderland. De provincie kiest er in de omgevingsvisie voor om vanuit twee hoofddoelen bij te dragen aan gemeenschappelijke maatschappelijke opgaven. Deze zijn: een duurzame economische structuur en het borgen van de kwaliteit en veiligheid van onze leefomgeving. Economische structuurversterking vraagt om een aantrekkelijk vestigingsklimaat. Dat is een goede bereikbaarheid en voldoende vestigingsmogelijkheden. Het betekent ook een aantrekkelijke woon- en leefomgeving met de unieke kwaliteiten van natuur, water en landschap in Gelderland.

De provincie kiest er in deze Omgevingsvisie voor om vanuit twee hoofddoelen bij te dragen aan gemeenschappelijke maatschappelijke opgaven. Deze zijn:

- 1. een duurzame economische structuur;
- 2. het borgen van de kwaliteit en veiligheid van onze leefomgeving.

De provinciale hoofddoelen zijn in vertaald in provinciale ambities. Afhankelijk van het accent van de ambitie, zijn zij in de Omgevingsvisie opgenomen onder 'Divers', 'Dynamisch' of 'Mooi' Gelderland.

- 1. Divers Gelderland betreft de regionale verschillen in maatschappelijke vraagstukken en opgaven en het koesteren van de regionale identiteiten;
- 2. Dynamisch Gelderland betreft de provinciale ambities die zich afspelen op met name ruimtelijk-economisch vlak, bijvoorbeeld wonen, werken, mobiliteit;
- 3. Mooi Gelderland betreft de Gelderse kwaliteiten die bescherming danwel ontwikkeling nodig hebben en die tegelijk richting geven aan ontwikkelingen. Het gaan dan om cultuurhistorie, natuur, water en ondergrond.

Per ambitie is de aanpak op hoofdlijnen beschreven. De nadere invulling vindt plaats via provinciale uitvoeringsprogramma's en samenwerking met partners.

#### Wonen

In het kader van de Regionale Woonagenda maakt de provincie op regionale schaal afspraken. De kwantitatieve regionale afspraken worden vastgelegd in het Regionaal Programma Wonen.

Voor een goede afweging van keuzes voor locaties van nieuwe gebouwen, staat de 'Gelderse ladder voor duurzaam ruimtegebruik' centraal. De juridische basis hiervoor is de ladder voor duurzame verstedelijking die het Rijk heeft vastgelegd in het Bro. Dit houdt in dat in bestemmingsplannen die voorzien in een stedelijke ontwikkeling moet worden aangegeven hoe met de ladder is omgegaan (behoefte, bestaand stedelijk gebied, bereikbaarheid).

Nieuwe woningen moeten inspelen op de toekomstige vraag. Meer flexibiliteit is nodig voor gebruik van woningen door verschillende doelgroepen.

### Landschap

De Nationale Landschappen zijn de symbolen bij uitstek van het Gelderse cultuurlandschap. Ze geven op (inter-)nationale schaal een afspiegeling van de landschappelijke diversiteit en krijgen daarom speciale aandacht.

De provincie wil samen met haar partners ook door ruimtelijke ontwikkelingen de Kernkwaliteiten van de Nationale Landschappen behouden, herstellen en versterken en de landschappelijke samenhang vergroten. De provincie beschermt de Kernkwaliteiten van de Nationale Landschappen en geeft richting aan ontwikkelingen met kwaliteit.

*Kaartbeeld Landschap uit Omgevingsvisie met aanduiding plangebied (gele ster)*

# *3.3.2 Omgevingsverordening Gelderland*

De omgevingsverordening is vastgesteld d.d. 24 september 2014. In de Omgevingsverordening zijn vrijwel alle regels vervat die betrekking hebben op de fysieke leefomgeving en betreffen ruimtelijke ordening, milieu, water, mobiliteit en bodem. Ze wordt ingezet ter waarborging van de doorwerking van het provinciaal beleid in onder meer bestemmingsplannen.

In Artikel 2.2.1.1 is de volgende bepaling opgenomen: "In een bestemmingsplan worden nieuwe woonlocaties en de daar te bouwen woningen slechts toegestaan wanneer dit past in het vigerende door Gedeputeerde Staten vastgestelde Kwalitatief Woonprogramma voor de betreffende regio successievelijk het door Gedeputeerde Staten vastgestelde Regionaal Programma Wonen."

## *3.3.3 Toetsing*

In de omgevingsvisie wordt de Gelderse Ladder genoemd. Er wordt gesteld dat onderhavig plan is getoetst aan de Ladder voor duurzame verstedelijking (zie paragraaf 3.2.1). Hieruit blijkt dat onderhavig plan gezien de kleinschaligheid niet hoeft te worden getoetst aan de Ladder. Wat betreft het woonbeleid wordt geconcludeerd dat onderhavige woning duidelijk voldoet aan de vraag; deze wordt immers specifiek voor de particuliere initiatiefnemer gerealiseerd.

Hiernaast kan worden gesteld dat met dit plan één van de wijzigingsbevoegdheden in het bestemmingsplan 'Hierden Dorp 2011' wordt uitgewerkt. In het kader van dit bestemmingsplan is reeds aangetoond dat alle wijzigingsbevoegdheden passend zijn binnen het op regionale schaal afgestemde woningbouwprogramma. De woning is hiernaast opgenomen in de actuele regionale woonagenda (zie hiervoor paragraaf 3.4).

Wat betreft de ligging nabij het nationale landschap kan worden dat gezien de beperkte schaal en aard van dit plan geen sprake is van verstoring van het nationaal landschap.

# **3.4 Regionaal beleid**

# *3.4.1 Regionaal woonbeleid*

De gemeenten in Regio Noord-Veluwe werken al jaren samen aan verschillende ruimtelijke en maatschappelijke thema's. Op het gebied van ruimtelijke ordening en volkshuisvesting zijn dat de gemeenten Elburg, Ermelo, Harderwijk, Nunspeet, Oldebroek, Putten, Hattem en Heerde. Dat heeft in de afgelopen jaren geleid tot verschillende momenten van afstemming en beleidsvorming op het gebied van wonen.Zo hebben de regiogemeenten samen met de provincie Gelderland en de Noord-Veluwse woningcorporaties het Kwalitatief Woonprogramma 2010-2019 voor Noord-Veluwe vastgesteld. Vervolgens is de Regionale Woonagenda 2012-2013 opgesteld. Mede met het oog op nieuwe afspraken met de provincie in het kader van de Kwantitatieve Opgave Wonen, dat het oude Kwalitatieve Woningbouw Programma vervangt, hebben de samenwerkende gemeenten in Regio Noord-Veluwe de Woonvisie Regio Noord-Veluwe 2014 opgesteld. Voordat deze regionale woonvisie is opgesteld, is voor de gehele regio de huidige situatie op de woningmarkt en de verwachte ontwikkelingen in de toekomst geanalyseerd, op basis van het landelijke woningbehoefteonderzoek WoON 2012 en aanvullende analyses van daadwerkelijke verhuisbewegingen.

Op basis van het onderzoek kan geconcludeerd worden dat, ondanks het feit dat de huishoudensgroei in de komende decennia afvlakt, er een behoefte blijft aan extra woningen. Op regionaal niveau zet de groei van het aantal huishoudens in de toekomst door.

De totale groei op de woningmarkt waar in de periode tot 2020 rekening mee wordt houden, is circa 5.600 huishoudens. Kwalitatief lijkt er onder meer een groot toekomstig tekort aan duurdere koopwoningen te zijn op basis van de doorrekening van de woonwensen naar de toekomst.

## *3.4.2 Regionale woonagenda*

Gesteld kan worden dat met onderhavig plan een nieuwe woning wordt gebouwd op basis van een wijzigingsbevoegdheid in het vigerende bestemmingsplan Hierden-Dorp 2011. In dit plan is aangegeven dan vanaf 1 januari 2014 er ruimte in de woningbouwprogrammering is voor de effectuering van deze woningbouwmogelijkheden. Hiermee kan worden gesteld dat de nieuwe woning past binnen de geldende woningbouwprogrammering en hiermee automatisch ook deel uitmaakt van de regionale woonagenda.

# *3.4.3 Toetsing*

Uit de regionale woonvisie blijkt dat er een duidelijke behoefte blijft in de regio aan extra woningen. Kwalitatief is onder meer een groot tekort aan duurdere koopwoningen. Met onderhavig plan kan aan deze behoefte invulling worden gegeven. Verder is de woning reeds in het kader van het geldende bestemmingsplan Hierden-Dorp 2011 opgenomen in de gemeentelijke woningbouwprogrammering en past het hiermee automatisch in de regionale woonagenda.

# **3.5 Gemeentelijk beleid**

# *3.5.1 Structuurvisie Dorpsomgevingsplan Hierden*

Voor de ontwikkelingslocaties zoals opgenomen binnen het bestemmingsplan 'Hierden Dorp 2011', waaronder ook onderhavige locatie, geldt dat het toevoegen van nieuwe 'rode functies' gepaard dient te gaan met landschappelijke versterking, omdat zonder landschappelijke versterking er geen sprake is van een goede ruimtelijke ordening. In de structuurvisie Dorpsomgevingsplan Hierden wordt aangegeven op welke wijze het landschap in en rondom Hierden versterkt kan worden en wordt een relatie gelegd tussen het toevoegen van nieuwe 'rode' functies en de daarmee noodzakelijke landschappelijke versterking.

# Toetsing

Er is rekening gehouden met de uitspraken uit de structuurvisie op welke wijze kan worden voorzien in een landschappelijke versterking.

# **4 Planologische haalbaarheid**

# **4.1 Milieuaspecten**

# *4.1.1 Bodem*

## Algemeen

Voordat een bestemmingsplan wordt vastgesteld voor de toevoeging van functies waar langdurig of frequent mensen verblijven, moet aangetoond zijn dat de bodem en het grondwater geschikt zijn voor het beoogde gebruik. Voor het plangebied dient een bodemonderzoek te worden uitgevoerd.

# Onderzoek

Er is een bodemonderzoek uitgevoerd op de locatie1 . Tijdens de werkzaamheden zijn zintuiglijk geen afwijkende waarnemingen gedaan die een vermoeden geven voor een bodemverontreiniging. Er is geen asbestverdacht materiaal aangetroffen. Zowel in de boven- als ondergrond zijn geen verhoogde gehalten aangetroffen. In het grondwater is een licht verhoogde concentratie aan nikkel aangetoond. Deze verhoogde concentratie geeft geen aanleiding voor een nader onderzoek en is vermoedelijk van natuurlijke oorsprong. Milieuhygiënische zijn er hiermee geen bezwaren tegen de voorgenomen nieuwbouw op de locatie.

# Conclusie

Het aspect bodem vormt geen belemmering voor de haalbaarheid van het plan.

# *4.1.2 Geluid*

# Algemeen

De mate waarin geluid, veroorzaakt door het wegverkeer en/of door inrichtingen, het woonmilieu mag belasten, is geregeld in de Wet geluidhinder. In het geval van bestaande situaties waar geen nieuwe geluidsgevoelige functies zijn voorzien, wordt de geluidsbelasting met betrekking tot de wettelijke normen voor binnenniveaus geregeld via het Bouwbesluit. Indien derhalve een bestaande woning of een ander geluidsgevoelig object een uitbreiding wenst te realiseren, moet bij de omgevingsvergunning voor het bouwen worden aangetoond dat sprake is van een aanvaarbare binnenwaarde (bijvoorbeeld 33 dB bij woningen).

Onderhavig project betreft de realisatie van een geluidgevoelige bestemming in de nabijheid van diverse wegen, waar sprake kan zijn van geluidshinder wegverkeer. Om die reden is onderzoek benodigd.

# Algemeen onderzoek

Het bestemmingsplan 'Hierden Dorp 2011' voorziet middels enkele wijzigingsbevoegdheden in een aantal nieuwe ontwikkelingen. De gemeente Harderwijk heeft in het kader van dit bestemmingsplan een akoestisch onderzoek de akoestische situatie wat betreft verkeerslawaai en industrielawaai voor de wijzigingsgebieden globaal in beeld gebracht.. Dit onderzoek is overigens niet toegevoegd als bijlage, aangezien het

<sup>1</sup> Verkennend milieukundig bodemonderzoek volgens NEN-5740, Zuiderzeestraatweg 113 te Hierden, 8 februari 2017, Sigma Bouw & Milieu , kenmerk 16-M7813.

onderzoek gedateerd is en er inmiddels specifiek en actueel onderzoek is uitgevoerd (zie hierna). Het onderzoek geeft wel een goede eerste indicatie. Uit het onderzoek blijkt dat de ontwikkelingslocatie niet is gelegen binnen de zone van het gezoneerde bedrijventerrein Lorentz of de spoorlijn Amersfoort-Zwolle. Ten aanzien van het wegverkeerslawaai blijkt uit de beoordeling dat in het gemeentelijk Milieubeleidsplan voor Hierden Dorp een ambitiewaarde van maximaal 53 dB is vastgelegd.

Ook de onderhavige ontwikkelingsslocatie Zuiderzeestraatweg 113 is in het onderzoek opgenomen. Uit het onderzoek blijkt dat ter plaatse van de beoordelingspunten op de locatie Ruimelsdwarsweg 2 (beoordelingspunten 4a en 4b) sprake is van geluidswaarden tot maximaal 52 dB. Hiermee wordt de voorkeursgrenswaarde overschreden, maar is geen sprake van een overschrijding van de ambitiewaarde.

#### Specifiek onderzoek

Er is een specifiek akoestisch onderzoek uitgevoerd inzake onderhavig plan2 . In het onderzoek wordt de geluidbelasting van de woning getoetst aan de normen uit de Wet geluidhinder (Wgh).

#### *Toetsing aan de Wet geluidhinder*

Uit het onderzoek blijkt dat ter plaatse van de nieuwe woning de voorkeursgrenswaarde van 48 dB wordt overschreden vanwege de Zuiderzeestraatweg. De hoogste geluidbelasting ten gevolge van de Zuiderzeestraatweg bedraagt 53 dB, inclusief aftrek ex artikel 110g Wgh. De maximale ontheffingswaarde van 53 dB wordt hiermee niet overschreden.

Vanwege de Ruimelsdwarsweg en de Ruimelsweg wordt de voorkeursgrenswaarde niet overschreden. De Wgh legt verder geen belemmeringen op voor de realisatie van de woning ten aanzien van de Ruimelsdwarsweg en de Ruimelsweg.

#### *Verlening van hogere waarden*

Het doel van de Wgh is geluidhinder te voorkomen. Maatregelen om de voorkeursgrenswaarde te bereiken, zijn bijvoorbeeld: het toepassen van stil wegdek op de Zuiderzeestraatweg, het vergroten van de afstand tussen de woningen en de weg of het toepassen van dove gevels. Gezien de beperkte schaal van dit plan lijkt het niet mogelijk of gewenst om effectieve maatregelen te treffen die de geluidbelastingen terugbrengen tot een waarde die lager is dan de voorkeursgrenswaarde van 48 dB.

Voor de planlocatie Zuiderzeestraatweg 113 kan door de gemeente een hogere waarde worden verleend. Aangezien de geluidbelasting bij deze wijzigingslocatie redelijkerwijs niet terug kan worden gebracht tot de voorkeursgrenswaarde van 48 dB kan op basis van het gemeentelijke geluidbeleid "Beleidsregels Wegverkeerslawaai Gemeente Harderwijk" hogere waarden van 53 dB worden verleend. De verlening van de hogere waarde vindt plaats in een aparte hogere waarde-procedure gelijktijdig met de bestemmingsplanprocedure.

<sup>2</sup> Akoestisch onderzoek wegverkeer Zuiderzeestraatweg 113 Hierden, gemeente Harderwijk, datum: 29 november 2016, SANB, kenmerk 160335.

#### *Waarborgen van het wooncomfort*

Het plangebied is een geluidbelaste locatie met een geluidbelasting van meer dan 48 dB en daarom moet bij de beoordeling van het plan en bij de verlening van de hogere waarden ook nog worden gekeken naar zogenaamde compenserende factoren (aanvullende eisen ten aanzien van het wooncomfort). In dit plan zijn de volgende compenserende factor van toepassing:

- de woning heeft één of meerdere geluidluwe gevels;
- minimaal één slaapkamer in de woning is gelegen aan de geluidluwe zijde.

Vanuit een akoestisch oogpunt kan worden gesteld dat er sprake is van een goede ruimtelijke ordening.

### *Toetsing aan het Bouwbesluit 2012*

Op grond van het Bouwbesluit 2012 worden eisen gesteld aan de akoestische binnenwaarde bij woningen ten gevolge van wegverkeerslawaai. Bij het bepalen van de vereiste gevelgeluidwering wordt rekening gehouden met de berekende geluidbelasting op de gevels van de woningen. In het kader van een goed woon- en leefklimaat kan daarbij rekening worden gehouden met de gecumuleerde geluidbelasting vanwege alle relevante geluidbronnen. De hoogste berekende gecumuleerde geluidbelastingen bedraagt 58 dB, exclusief aftrek ex artikel 110g Wgh. Uitgaande van de berekende gecumuleerde geluidbelastingen dient te worden voldaan aan een geluidweringseis variërend tot hoogstens 25 dB(A). In een aanvullende onderzoek dienen de benodigde gevelmaatregelen te worden bepaald.

### Conclusie

Het aspect geluid vormt geen belemmering voor de uitvoerbaarheid van het plan. Wel dient er een hogere waardenprocedure te worden doorlopen. Deze procedure kan tegelijkertijd met dit bestemmingsplan worden gevoerd.

# *4.1.3 Bedrijven en milieuzonering*

#### Algemeen

Een doel van de ruimtelijke ordening en het milieubeleid is het handhaven en verbeteren van de kwaliteit van de leefomgeving. In een bestemmingsplan wordt daarom onder andere ingezet op de milieuzonering van bedrijfsfuncties. Het gaat erom dat voldoende ruimtelijke scheiding is tussen enerzijds milieubelastende inrichtingen en bedrijven en anderzijds milieugevoelige functies als wonen.

Bij de milieuzonering wordt gebruikt gemaakt van de door de Vereniging van Nederlandse Gemeenten (VNG) opgestelde publicatie 'Bedrijven en Milieuzonering'3 . Een kwalificatie van de bedrijfsfuncties in het plangebied vindt plaats op basis van de Staat van bedrijfsactiviteiten, zoals opgenomen in voornoemde VNG-uitgave. Per milieuaspect (geur, stof, geluid, gevaar, lucht-, water- en bodemverontreiniging, verkeersaantrekkende werking en visuele hinder) is in deze brochure voor inrichtingen een afstand genoemd, welke tot de dichtstbijzijnde milieugevoelige bebouwing in beginsel in acht moet worden genomen. Zonering op basis van de VNG-methode gebeurt aan de hand van een categorie-indeling. Bedrijven zijn in categorieën ingedeeld, waarbij de categorie is gekoppeld aan een afstand die aangehouden dient te worden tot gevoelige func-

<sup>3</sup> VNG, Bedrijven en Milieuzonering, maart 2009.

ties. Bepalend is de afstand van het meest hinderlijke milieuaspect, die resulteert in de zogenaamde grootste afstand. Uit specifiek milieuonderzoek in het kader van het milieuvergunningtraject kan blijken dat de grootste afstand voor het betreffende bedrijf kleiner is dan op basis van de VNG-lijst is aangegeven, bijvoorbeeld door de omvang en/of aard van de activiteiten en/of technische vooruitgang.

### Onderzoek

In de directe omgeving van de geprojecteerde woning op het perceel Ruimelsdwarsweg 4 zijn hoofdzakelijk woningen gelegen. Dit blijkt uit onderstaande bewerkte kaart op basis van de plankaart van het bestemmingsplan 'Hierden Dorp 2011'.

*Kaartbeeld ligging nieuwe woning in omgeving geprojecteerd op verbeelding (plangebied aangeduid met blauwe fiche)*

De volgende bedrijven bevinden zich in de omgeving van het plangebied:

- 1. Aan de zuidoostzijde van het plangebied bevond zich een winkel, maar inmiddels is hier een kapsalon gevestigd (Zuiderzeestraatweg 96a). Een winkel is echter op grond van het bestemmingsplan nog steeds mogelijk Deze functie ligt op circa 100 m. De indicatieve zone conform de VNG-publicatie is 10 m ('Detailhandel voor zover n.e.g.', SBI2008-code 47A, categorie 1 of 'Persoonlijke dienstverlening n.e.g.'SBI2008-code 9609, categorie 1). De nieuwe woning ligt buiten deze zone.
- 2. Aan de westzijde is een pand met een dienstverlenend bestemming aanwezig op het adres Zuiderzeestraatweg 109 (voorheen het bedrijfspand voor de Rabobank Nunspeet-Elburg). Het plan ligt op ca. 100 m van de woning. Dit bedrijf valt onder de noemer 'overige zakelijke dienverlening, kantoren' (SBI2008-code 63, 69tm71, 73, 74, 77, 78, 80 tm82). Hiervoor geldt een indicatieve zone van 10 m (categorie 1). Het voornemen bestaat hier een huisartsenpraktijk te vestigen. Dit is een functie (SBI2008-code 8621, 8622, 8623) met dezelfde indicatieve zone. Onderhavig plan valt ook ruim buiten deze zone.
- 3. Aan de zuidzijde is een aantal agrarische bedrijven gelegen (veehouderijen), te weten de adressen Zuiderzeestraatweg 88 en Ruimelsweg 6. Deze bedrijven liggen op resp. ruim 100 m en 115 m afstand. Agrarische bedrijven hebben een zone van 100 m. De omschrijving 'fokken en houden van rundvee' (SBI2008-code 0141/0142) is namelijk milieucategorie 3.2 met een zone van 100 m. Onderhavig plangebied valt buiten deze afstand. De afstandsnormen vormen hiermee geen belemmering voor de realisatie van woningbouw in het gebied. Er hoeven dus geen belemmeringen te worden verwacht.
- 4. Aan de noordwestzijde is een sportpark / sportcomplex gelegen (Mheenzicht, Dorpshuisweg 9). Het betreft categorie 931.Ga 'Veldsportcomplex (met verlichting)'. Deze functie heeft een indicatieve zone van 50 m. Onderhavig plangebied ligt hier ruim buiten. Er is geen sprake van een belemmering.

#### Conclusie

Het aspect bedrijvigheid vormt geen belemmering voor de haalbaarheid van dit plan.

### *4.1.4 Externe veiligheid*

#### Algemeen

Het beleid voor externe veiligheid is gericht op het verminderen en beheersen van risico's van zware ongevallen met gevaarlijke stoffen in inrichtingen en tijdens het transport ervan. Op basis van de criteria zoals onder andere gesteld in het Besluit externe veiligheid inrichtingen (Bevi) worden bedrijven en activiteiten geselecteerd die een risico op zware ongevallen met zich mee (kunnen) brengen. Daarbij gaat het vooral om de grote chemische bedrijven, maar ook om kleinere bedrijven als LPGtankstations en opslagen van bestrijdingsmiddelen. Daarnaast zijn (hoofd)transportassen voor gevaarlijke stoffen, zoals buisleidingen, spoor-, auto-, en

waterwegen, ook als potentiële gevarenbron aangemerkt. Het externe veiligheidsbeleid heeft tot doel zowel individuele burgers als groepen burgers een minimum beschermingsniveau te bieden tegen een ongeval met gevaarlijke stoffen. Om dit doel te bereiken zijn gemeenten en provincies verplicht om bij besluitvorming in het kader van de Wet milieubeheer en de Wet op de ruimtelijke ordening de invloed van een risicobron op zijn omgeving te beoordelen. Daartoe wordt binnen het werkveld van de externe veiligheid veelal het plaatsgebonden risico en het groepsrisico gehanteerd.

Het plaatsgebonden risico (PR) is de kans dat een persoon die zich gedurende een jaar onafgebroken onbeschermd op een bepaalde plaats bevindt, overlijdt als gevolg van een ongeval met gevaarlijke stoffen. Dit risico wordt per bedrijf en transportas vastgelegd in contouren. Er geldt een contour waarbinnen deze kans 1x10-6 (één op de miljoen) bedraagt.

Het groepsrisico (GR) is een berekening van de kans dat een groep personen binnen een bepaald gebied overlijdt ten gevolge van een ongeval met gevaarlijke stoffen. De oriëntatiewaarde geeft hierbij de indicatie van een aanvaardbaar groepsrisico. Indien een ontwikkeling is gepland in de nabijheid van een risicobron geldt afhankelijk van de ontwikkeling een verantwoordingsplicht voor het toelaten van gevoelige functies.

#### Besluit externe veiligheid inrichtingen (Bevi)

Voor bepaalde risicovolle bedrijven geldt het Besluit externe veiligheid inrichtingen (Bevi). Hierin zijn de risiconormen voor externe veiligheid met betrekking tot bedrijven met gevaarlijke stoffen wettelijk vastgelegd.

#### Transport van gevaarlijke stoffen (water, spoor, weg)

Voor de beoordeling van de risico's vanwege transport van gevaarlijke stoffen geldt het Besluit externe veiligheid transportroutes (Bevt), met als uitvloeisel het zogeheten Basisnet en de bijbehorende regeling Basisnet.

#### Transport van gevaarlijke stoffen door buisleidingen

Voor de beoordeling van de risico's van transport van gevaarlijke stoffen door buisleidingen geldt het Besluit externe veiligheid buisleidingen (Bevb). Naast de toetsing aan het plaatsgebonden risico en het groepsrisico is hierin vastgelegd dat aan weerszijden van een buisleiding een bebouwingsvrije afstand moet worden aangehouden voor beheer en onderhoud aan de buisleidingen.

### Beleidsvisie externe veiligheid

In april 2014 is de Beleidsvisie externe veiligheid vastgesteld. Uitgangspunt van deze beleidsvisie is de toepassing van verschillende restrictieniveaus voor het al dan niet toestaan van risicovolle bedrijven op bedrijventerreinen. Elk bedrijventerrein is gekoppeld aan een restrictieniveau. Nieuwe risicobedrijven die onder het Bevi vallen worden dus niet per definitie uitgesloten, maar dit is wel als restrictieniveau opgenomen. Het oprichten van nieuwe risicovolle bedrijven buiten bedrijventerreinen wordt tevens niet per definitie uitgesloten, al moet wel rekening worden gehouden met een optimale ruimtelijke ordening en veiligheid..

### Toetsing

## *Stationaire bronnen*

Het plangebied valt niet binnen het invloedsgebied van stationaire bronnen. Er zijn dan ook geen belemmeringen voor het plan.

*Fragment provinciale risicokaart Gelderland bron: www.risicokaart.nl*

#### *Mobiele bronnen (route gevaarlijke stoffen)*

Het plangebied ligt binnen het invloedsgebied groepsrisico van de spoorlijn Zwolle – Amersfoort, op een afstand van ongeveer 1500 meter. Gezien de ligging van de spoorlijn op meer dan 200 meter van het plangebied volstaat een 'beperkte' verantwoording van het groepsrisico.

#### Beperkte verantwoording groepsrisico

Op basis van het Bevt dient voor een ruimtelijk besluit buiten de 200 meter vanaf de transportroute ingegaan te worden op de mogelijkheden tot voorbereiding van bestrijding en beperking van de omvang van een ramp op die weg, spoorweg of dat binnenwater. De mogelijkheden voor personen om zich in veiligheid te brengen indien zich op die weg, spoorweg of dat binnenwater een ramp voordoet. Dit is alleen van toepassing op nog niet aanwezige (beperkt) kwetsbare objecten.

Daarnaast stelt het Bevt dat de Veiligheidsregio in de gelegenheid gesteld moet worden om advies uit te kunnen brengen over de mogelijkheden van de bestrijdbaarheid en zelfredzaamheid.

Uit de notitie 'VGR voor standaard externe veiligheidssituaties' 4 blijkt dat wanneer een ruimtelijk besluit buiten de 200 meter zone van een transportroute ligt en het besluit geen objecten toestaat voor verminderd zelfredzame personen, er sprake is van een standaard externe veiligheidssituatie. Voor deze situaties wordt de onderstaande verantwoording van het groepsrisico gehanteerd.

#### *Maatgevende scenario's*

De maatgevende scenario´s voor de mogelijkheden voor de bestrijdbaarheid en zelfredzaamheid waarbij het plangebied binnen het invloedsgebied van brandbare gassen en toxische vloeistoffen/gassen ligt is een wolkbrandexplosie en een toxische wolk. Onderstaand is vanuit deze scenario's ingegaan op de mogelijkheden voor de bestrijdbaarheid en zelfredzaamheid.

# *De mogelijkheden tot voorbereiding van bestrijding en beperking van de omvang van een ramp*

Bij een calamiteit zal de brandweer zich inzetten om effecten ten gevolge van het incident te beperken of te voorkomen. Deze inzet zal voornamelijk plaatsvinden bij de bron. De brandweer richt zich dan niet direct op het bestrijden van effecten in of nabij het plangebied. Eventuele secundaire branden in het plangebied kunnen met behulp van de primaire bluswatervoorzieningen worden bestreden door de brandweer. De mogelijkheden voor bestrijdbaarheid worden daarom niet verder in beschouwing genomen.

#### *De mogelijkheden voor personen om zich in veiligheid te brengen*

Bij een calamiteit is het belangrijk dat de aanwezigen in het plangebied worden geïnformeerd hoe te handelen bij een incident. Hiervoor wordt gebruik gemaakt van de zogenaamde waarschuwings- en alarmeringspalen (WAS-palen) of NL-alert. Bij een scenario waarin toxische stoffen vrijkomen, is het advies om te schuilen in een gebouw, waarvan ramen, deuren en ventilatie gesloten kunnen worden. Bij een wolkbrandexplosie scenario is het advies om te vluchten van de risicobron af.

<sup>4</sup> Royal HaskoningDHV, april 2015 met kenmerk MD-AF20150282.

#### *Conclusie verantwoording groepsrisico*

Op basis van de hierboven genoemde overwegingen kan worden geconcludeerd dat er voldoende mogelijkheden voor de bestrijdbaarheid en zelfredzaamheid zijn. Dit betekent dat er geen nadere eisen aan het plan worden gesteld in het kader van het milieuaspect externe veiligheid.

#### Conclusie externe veiligheid

Het aspect externe veiligheid vormt geen belemmering voor de uitvoerbaarheid van dit plan.

### *4.1.5 Luchtkwaliteit*

#### *Algemeen*

De Wet luchtkwaliteit (verankerd in de Wet Milieubeheer hoofdstuk 5, titel 2) is een implementatie van diverse Europese richtlijnen omtrent luchtkwaliteit waarin ter bescherming van mens en milieu onder andere grenswaarden voor vervuilende stoffen in de buitenlucht (o.a. fijn stof en stikstofdioxide) zijn vastgesteld.

De wet stelt bij een (dreigende) grenswaardenoverschrijding aanvullende eisen en beperkingen voor ruimtelijke plannen die 'in betekenende mate' (IBM) leiden tot verslechtering van de luchtkwaliteit of 'gevoelige bestemmingen' binnen onderzoekszones van provinciale- en rijkswegen. Daarnaast moet uit het oogpunt van een goede ruimtelijke ordening afgewogen worden of het aanvaardbaar is het plan op deze plaats te realiseren. Hierbij speelt de blootstelling aan luchtverontreiniging een rol, ook als het plan 'niet in betekende mate' (NIBM) bijdraagt aan de luchtverontreiniging.

# *Onderzoek*

Wat betreft de toets Wet luchtkwaliteit maakt dit plan de realisatie van één nieuwe woning mogelijk. Op grond van de ministeriële regeling NIBM draagt een woningbouwplan van deze omvang niet in betekenende mate bij aan de luchtverontreiniging. Toetsing aan de grenswaarden is op grond van de Wet milieubeheer (Wm) niet noodzakelijk.

Bij dit project wordt verder geen mogelijkheid geboden om een 'gevoelige bestemming' zoals een school, kinderdagverblijf of bejaarden-, verpleeg- of verzorgingstehuis te realiseren. Volgens de criteria uit de Wm inzake luchtkwaliteitseisen is er daardoor geen sprake van een gevoelige bestemming langs drukke infrastructuur. Toetsing aan de grenswaarden is op grond van de Wm niet noodzakelijk.

Wat betreft de toets ten behoeve van een goede ruimtelijke ordening worden bij woningen, op grond van de regeling Beoordeling luchtkwaliteit 2007, mensen blootgesteld aan luchtverontreiniging gedurende een significante periode ten opzichte van een etmaal. De concentraties luchtvervuilende stoffen blijken in het plangebied onder de grenswaarden liggen. Het RIVM verwacht dat de emissiefactoren van wegverkeer en de concentraties stikstofdioxide en fijn stof zullen afnemen. De blootstelling aan luchtverontreiniging in het plangebied is hierdoor beperkt en leidt niet tot onaanvaardbare gezondheidsrisico's.

#### Conclusie

Zowel vanuit de Wet milieubeheer als vanuit een goede ruimtelijke ordening vormt de luchtkwaliteit geen belemmering voor het onderhavige initiatief.

# *4.1.6 Archeologie*

## Algemeen

Bij ingrepen waarbij de ondergrond wordt geroerd, dient conform het archeologiebeleid van de gemeente Harderwijk te worden aangetoond dat de eventueel aanwezige archeologische waarden niet worden aangetast.

*Fragment Beleidskaart Archeologie gemeente Harderwijk* 

# Toetsing

De gemeentelijke Beleidskaart Archeologie is getoetst. Hierboven is een uitsnede uit deze kaart afgedrukt en is het plangebied aangeduid. Voor het plangebied geldt een middelhoge archeologische verwachting. Bij ontwikkelingen groter dan 1.000 m2 (en dieper dan 30 cm-mv) is archeologisch vooronderzoek nodig. Bij onderhavig plan (de bouw van één woning) is het bouwvlak beduidend minder groot. Om die reden is geen archeologisch onderzoek vereist. Voor het plangebied is daarom geen archeologisch vooronderzoek uitgevoerd.

Voorgaande is bevestigd in een mail van de regio-archeoloog, Maarten Wispelwey, aan de heer Mulder van Mulder Bouwmanagement BV.

#### Conclusie

Het aspect archeologie vormt geen belemmering voor de uitvoerbaarheid van de plannen.

#### *4.1.7 Cultuurhistorie*

#### Algemeen

In de toelichting van het bestemmingsplan dient op grond van het Bro (artikel 3.1.6, lid 2) een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden.

#### Toetsing

### *Stadslanderijen*

Het plangebied is onderdeel van de zogenaamde Stadslanderijen. Kenmerkende eigenschappen van de stadslanderijen zijn de hoevenstrokenverkaveling en de compartimentering van de verschillende landerijen die van elkaar gescheiden zijn door opvallende houtsingels. Deze stadslanderijen zijn echter nauwelijks meer herkenbaar. Enerzijds wordt dit veroorzaakt doordat de oorspronkelijke verkaveling en houtsingels zijn verdwenen, anderzijds omdat de dichte bebouwing het zicht op de plangebied ontneemt.

De nieuwe woning in de plangebied wordt op een passende wijze ingepast binnen de bestaande omgeving.

### *Bebouwing op het adres Zuiderzeestraatweg 113*

Dit adres betreft de historische boerderij 'De Oude Bisschop'. Het totale ensemble heeft een cultuurhistorische waarde als een traditioneel Veluws erf, zoals zich dat in de 19de en eerste helft van de 20ste eeuw ontwikkeld heeft. Bijzondere waarde heeft de gepotdekselde schuur. Deze schuur moet in samenhang met de andere historische opstallen op het erf worden behouden. De gemeente gaat de schuur als gemeentelijk monument aanwijzen.

*Foto bestaande gepotdekselde schuur*

Bij onderhavig plan vinden er geen wijzigingen plaats op het adres Zuiderzeestraatweg 113. De bestaande cultuurhistorische waarden worden dus niet geschaad.

#### *Overige cultuurhistorische waarden*

Verder geldt dat ter plaatse geen specifieke cultuurhistorische waarden aanwezig zijn. In het plangebied zijn geen (rijks)monumenten aanwezig en liggen ook niet in een beschermd dorpsgezicht. Hierdoor kan de woning zondermeer worden ingepast in hun omgeving.

### Conclusie

Het aspect cultuurhistorie vormt geen belemmering voor de uitvoerbaarheid van de plannen.

# *4.1.8 Flora en fauna*

# Algemeen

Bij ruimtelijke ingrepen moet rekening worden gehouden met de aanwezige natuurwaarden van het plangebied. Hierbij kan onderscheid worden gemaakt tussen gebiedsbescherming en soortenbescherming. Er moet worden nagegaan of er sprake kan zijn van invloeden op natuurwaarden/beschermde soorten.

# Onderzoek

Er is in het kader van onderhavig plan een quick scan flora en fauna5 uitgevoerd in het kader van de Wet natuurbescherming en eventuele andere betrokken natuurregelgeving.

# *Gebiedsbescherming*

In het kader van de Wet natuurbescherming en Natuurnetwerk Nederland dient er getoetst te worden of de beoogde ontwikkelingen een negatieve invloed hebben op beschermde gebieden:

- *Wet natuurbescherming*:
Het plangebied ligt niet in een gebied dat in het kader van de Wet natuurbescherming is aangewezen. Het dichtstbijzijnde natura 2000-gebied ligt op 1,5 kilometer van het plangebied. Door de kleinschaligheid van de beoogde plannen kan worden uitgesloten dat de beoogde ontwikkeling een negatief effect op de instandhoudingsdoelstellingen in Natura 2000-gebieden zal hebben.

- *Natuurnetwerk Nederland:*
Het plangebied ligt niet binnen Natuurnetwerk Nederland of in een weidevogel- of ganzenfoerageergebied. De ligging van het plangebied ten opzichte van deze gebieden vormt daarom geen beperkingen voor de beoogde plannen.

# *Soortbescherming*

Volgens de verspreidingsgegevens van de NDFF komen er verschillende soorten in de omgeving van het plangebied. In het plangebied zijn echter geen essentiële gebruiksfuncties van deze soorten te verwachten omdat mede dankzij het veldbezoek is gebleken dat geschikt habitat hiervoor ontbreekt. Het plan is daarmee haalbaar in het kader van de Wet natuurbescherming, nader onderzoek is niet noodzakelijk. Wel dient te alle tijden rekening te worden gehouden met de zorgplicht en de aanwezigheid van broedende vogels.

<sup>5</sup> Quick scan flora en fauna Ruimelsdwarsweg, Hierden, SAB, 2 december 2016, kenmerk 160335.

### Conclusie

Het aspect flora en fauna vormt geen belemmering voor de uitvoerbaarheid van het plan.

# *4.2* **Verkeer en parkeren**

### Verkeer

Het plangebied sluit aan op de Ruimelsdwarsweg, die kan worden beschouwd als een erftoegangsweg die aansluit op de Zuiderzeestraatweg (die een belangrijk doorgaand en gebiedsontsluitend karakter heeft).

Om een inschatting te maken van het toekomstig aantal verkeersbewegingen is gebruik gemaakt van de CROW publicatie 317. Het aantal verkeersbewegingen bedraagt per vrijstaande koopwoning in de rest van de bebouwde kom maximaal 9 motorvoertuigbewegingen per etmaal (gemiddelde weekdag). Het extra verkeer kan worden opgenomen in het heersende verkeersbeeld van de aangrenzende wegen bij het plangebied.

### Parkeren

Het aantal benodigde parkeerplaatsen wordt bepaald door de aard en omvang van de activiteit waarin het plan voorziet. Om de parkeerbehoefte te bepalen, is gebruik gemaakt van de Parkeernormennota Harderwijk6 . Deze parkeernormennota is opgesteld door de gemeente Harderwijk met als doel om specifieke, toepasbare en uniforme parkeernormen vast te stellen voor het gehele grondgebied van de gemeente Harderwijk. Op basis van de nota geldt per vrijstaande woning in een woongebied een parkeernorm van 1,8. In de toekomstige situatie is op het erf voldoende ruimte aanwezig om de parkeerbehoefte op eigen terrein op te lossen.

#### Conclusie

Het aspect verkeer en parkeren vormt geen belemmering voor de uitvoerbaarheid van het plan.

# **4.3 Water**

# *4.3.1 Waterbeleid*

# *Europese Kaderrichtlijn Water (2003)*

De Europese Kaderrichtlijn Water gaat er vanuit dat water geen gewone handelswaar is, maar een erfgoed dat moet worden beschermd en verdedigd. Het hoofddoel van de richtlijn is daarop gebaseerd. De Kaderrichtlijn Water geeft het kader voor de bescherming van landoppervlaktewater, overgangswater, kustwater en grondwater. Dat moet ertoe leiden dat: aquatische ecosystemen en gebieden die rechtstreeks afhankelijk zijn van deze ecosystemen, voor verdere achteruitgang worden behoed; emissies worden verbeterd; duurzaam gebruik van water wordt bevorderd op basis van bescherming van de beschikbare waterbronnen op lange termijn; er wordt gezorgd voor een aanzienlijke vermindering van de verontreiniging van grondwater.

<sup>6</sup> Parkeernormennota Harderwijk, maart 2013.

### *Nationaal Waterplan*

De hoofddoelstelling voor waterbeheer in Nederland is vastgelegd in het Nationaal Waterplan (NWP): Nederland, een veilige en leefbare delta, nu en in de toekomst. Het Nationaal Waterplan is tevens een structuurvisie op basis van de Waterwet en de Wet ruimtelijke ordening en is opgesteld voor de planperiode 2016-2021.

#### *Waterbeleid in de 21e eeuw (2000)*

De hoge waterstanden in de rivieren in 1995 en 1996 en de klimaatscenario's waarin naast de zeespiegelstijging ook meer en heviger buien worden voorspeld hebben geleid tot vernieuwde aandacht voor water. Nederland is met zijn lage ligging en hoge verstedelijkingsgraad kwetsbaar voor wateroverlast en de veiligheid is in de toekomst in het geding. Maar ook door de drogere zomers is er het risico van watertekorten en verdroging. De commissie "Waterbeheer 21e eeuw" heeft in opdracht van de regering duidelijk gemaakt dat we anders moeten omgaan met water en ruimte. Ruimte die nu beschikbaar is voor de bescherming tegen overstromingen en wateroverlast moet ten minste behouden blijven. De aanwezige ruimte mag niet sluipenderwijs verloren gaan bij de uitvoering van nieuwe projecten voor infrastructuur, woningbouw, landbouw of bedrijventerreinen. Daarbij zijn de trits 'vasthouden, bergen en afvoeren' en' schoonhouden, scheiden en zuiveren' belangrijke uitgangspunten.

De trits 'vasthouden, bergen en afvoeren' houdt in dat overtollig water zoveel mogelijk bovenstrooms in een stroomgebied wordt vastgehouden in de bodem en in het oppervlaktewater. Vervolgens wordt zo nodig het water tijdelijk geborgen in bergingsgebieden en pas als vasthouden en bergen te weinig opleveren, wordt het water afgevoerd. Bij 'schoonhouden, scheiden en zuiveren' gaat het erom dat het water zoveel mogelijk schoon wordt gehouden. Vervolgens worden schoon en vuil water zoveel mogelijk gescheiden en als laatste, wanneer schoonhouden en scheiden niet mogelijk is, komt het zuiveren van verontreinigd water aan bod.

#### *Omgevingsverordening Gelderland*

Op 24 september 2014 is de Omgevingsverordening Gelderland vastgesteld en op 18 oktober 2014 in werking getreden. In de Omgevingsverordening zijn regels (randvoorwaarden) opgenomen passend bij de provinciale aanpak van ambities en doelen in de Omgevingsvisie. Veel van deze regels waren eerder in diverse andere verordeningen van de provincie opgenomen. De provincie trekt deze oude verordeningen in en brengt de Omgevingsverordening ervoor in de plaats. De regels in de Omgevingsverordening zijn zodanig dat zij goed passen bij de accenten in de aanpak van de Omgevingsvisie.

De verordening voorziet ten opzichte van de Omgevingsvisie niet in nieuw beleid en is daarmee dus beleidsneutraal. De inzet van de verordening als juridisch instrument om de doorwerking van het provinciaal beleid af te dwingen is beperkt tot die onderdelen van het beleid waarvoor de inzet van algemene regels noodzakelijk is om provinciale belangen veilig te stellen of om uitvoering te geven aan wettelijke verplichtingen.

De Omgevingsverordening heeft de status van:

- Ruimtelijke verordening in de zin van artikel 4.1 Wet ruimtelijke ordening
- Milieuverordening in de zin van artikel 1.2 Wet Milieubeheer
- Waterverordening in de zin van de Waterwet
- Verkeersverordening in de zin van artikel 57 van de Wegenwet en artikel 2 A van de Wegenverkeerswet

Ook de Omgevingsverordening is per 11 november 2015 geactualiseerd en geconsolideerd.

In de verordening staan ook doelen voor het waterbeheer, de maatregelen die daarvoor nodig zijn en wie ze gaat uitvoeren. Voor oppervlaktewaterkwaliteit, hoogwaterbescherming, regionale wateroverlast, watertekort en waterbodems gelden provinciebrede doelen. Voor een aantal functies, zoals landbouw, natte natuur, waterbergingsgebieden en grondwaterbeschermingsgebieden, zijn specifieke doelen geformuleerd. Vanwege de Europese Kaderrichtlijn Water is voor bepaalde oppervlaktewateren vastgelegd of het een kunstmatig of sterk veranderd oppervlaktewater is. Ook zijn voor die oppervlaktewateren ecologische doelen geformuleerd. Voor verbetering van de grondwaterkwaliteit zijn maatregelen opgenomen.

#### *Nationaal bestuursakkoord Water 2011*

Het thema "water als ordenend principe" loopt als een rode draad door het gehele plan. Dit houdt in dat, voordat er beslissingen worden genomen op ruimtelijk gebied, er wordt bekeken welke gevolgen die hebben voor watersystemen. Het rijk, provincies, gemeenten, waterschappen en drinkwaterbedrijven, hebben besloten maatregelen voor een doelmatiger waterbeheer overeen te komen in dit Bestuursakkoord Water. Het waterschap gaat zich inzetten voor een mooi, veilig, schoon, gezond en duurzaam beheer van het watersysteem en de waterketen. Het doel is om de kwaliteit van het beheer te vergroten tegen zo laag mogelijke maatschappelijke kosten. De burger laten zien wat wordt bereikt en transparant zijn over de kosten. Dat doen de partijen vanuit eigen verantwoordelijkheden waarbij we de expertise en deskundigheid met elkaar delen.

#### *Waterbeheerprogramma 2016-2021 Waterschap Vallei en Veluwe*

Waterschap Vallei en Veluwe is beheerder en bevoegd gezag voor zowel waterkwantiteit als -kwaliteit van de primaire watergangen (voor gemeente Harderwijk ook de watergangen in het stedelijk gebied). Voor werkzaamheden op, aan of in nabijheid van watergangen en waterkeringen geldt de Keur en heeft het waterschap algemene regels opgesteld.

In het Waterbeheerprogramma 2016 - 2021 heeft waterschap Vallei en Veluwe tactische doelen geformuleerd. Per jaarplan geven wij concreet invulling aan de daadwerkelijke realisatie van deze doelen.

#### *Keur Waterschap Vallei en Veluwe*

Op 1 januari 2014 is de nieuwe Keur met de Algemene - en Beleidsregels van Waterschap Vallei en Veluwe in werking getreden. Het waterschap stelt deze regels vast ter behartiging van de waterschapstaak en het bereiken van de doelstelling zoals genoemd in artikel 2.1 van de Waterwet. Alle handelingen in of nabij een waterstaatswerk worden hieraan getoetst.

Om zijn taak uit te kunnen oefenen, maakt het waterschap gebruik van de Keur en de Legger. De Keur is een door het waterschapsbestuur vastgestelde verordening waar gedoogplichten, geboden en verboden in staan. Deze regels gelden voor toestanden en handelingen op en vlakbij waterkeringen, watergangen en kunstwerken zoals duikers. De Legger bevat de ligging en maatvoering van waterstaatkundige werken en waterpartijen, alsmede de onderhouds- en beschermingszones. In de Legger wijst het waterschap tevens aan wie het onderhoud van een watergang, dijk of constructie moet uitvoeren. Ook wordt bepaald of er controle (schouw) wordt gedaan. De legger bepaalt samen met de keur welke regels er voor inwoners en gebruikers gelden en wordt daarom door het bestuur van het waterschap gesteld. Het waterschap levert de gemeente deze gegevens aan, teneinde de hoofdwatergangen en waterkeringen, inclusief de onderhouds- en beschermingszone in het bestemmingsplan te regelen en de bouwmogelijkheden, voor zover noodzakelijk, te kunnen regelen.

#### Algemene regels

Veel handelingen op en nabij de waterstaatswerken zijn vrijgesteld van de vergunningsplicht. Deze handelingen heeft het waterschap in algemene regels opgenomen.

#### Verantwoordelijkheden

#### *Hemelwater*

Een belangrijk principe is dat zoveel mogelijk van het hemelwater binnen het plangebied wordt vastgehouden en/of geborgen en dus niet direct afgevoerd wordt naar de riolering of het oppervlaktewater. Hiermee wordt bereikt dat de waterzuiveringsinstallatie beter functioneert, verdroging wordt tegengegaan en piekafvoeren in het oppervlaktewater (met eventueel wateroverlast in benedenstrooms gelegen gebieden) wordt voorkomen. Bij lozing op oppervlaktewater zal hiervan een melding gedaan moeten worden bij het waterschap.

#### *Grondwater*

Om grondwateroverlast te voorkomen adviseert het waterschap om boven de gemiddelde hoogste grondwaterstand (GHG) te ontwerpen. Dit betekent dat aspecten zoals ontwateringsdiepte en infiltratie van hemelwater, beschouwd worden ten opzichte van de GHG. Het structureel onttrekken / draineren van grondwater is geen duurzame oplossing en moet worden voorkomen. Het waterschap adviseert de initiatiefnemer dan ook om voorafgaand aan de ontwikkeling een goed beeld te krijgen van de heersende grondwaterstanden en GHG. Eventuele grondwateroverlast is in eerste instantie een zaak voor de betreffende perceeleigenaar.

#### *Oppervlaktewater*

Het waterschap is verantwoordelijk voor het peilbeheer in regionaal oppervlaktewater. Daarbij heeft het waterschap de taak om het oppervlaktewatersysteem zo in te richten dat er geen inundatie plaatsvindt tot 1 maal per 100 jaar in stedelijk en 1 maal per 10 jaar in landelijk gebied.

#### *Waterplan Harderwijk 2013-2018*

Het Waterplan Harderwijk 2013-2018 is op 8 oktober 2013 vastgesteld en is een gezamenlijk plan van de gemeente Harderwijk en Waterschap Vallei en Veluwe. Met dit plan willen beide partijen, samen met burgers, verenigingen en andere betrokkenen, verder werken aan het verbeteren van het water in Harderwijk. De hoofddoelstelling van het Waterplan Harderwijk is: "In beeld te brengen en uitvoeren van de benodigde maatregelen voor het realiseren en behouden van een veilig, veerkrachtig en ecologisch gezond functionerend watersysteem met het oog op een aantrekkelijke en gezonde leefomgeving". In dit Waterplan is onder meer een Kansen- en knelpuntenkaart opgenomen en een Visiekaart. Hierden Dorp staat op de Kansen en knelpuntenkaart als gebied dat deels valt binnen de grondwaterfluctuatiezone. In dit gebied is extra aandacht nodig gezien

de in de toekomst te verwachten hogere grondwaterstanden. Voor de lokale afwatering (afvoer overtollig grondwater en hemelwater) spelen de watergangen langs de Molenweg een belangrijke rol. Een adequate afwatering wordt als knelpunt gezien (krappe sloten en duikers). Er moet structureel aandacht gegeven worden aan het in stand houden van de afwateringsvoorzieningen. Voor alle wijken met een gemengd rioolstelsel geldt dat herstructureringsprojecten, daar waar mogelijk, gecombineerd worden met het afkoppelen van hemelwater.

#### *Zuiveringskring Afvalwaterketen Plan WHEP 2016-2020 (ZAP)*

Het ZAP is een gezamenlijk plan van gemeenten Harderwijk, Ermelo en Putten alsmede Waterschap Vallei en Veluwe en heeft de status van het (wettelijk verplicht) verbreed gemeentelijk rioleringsplan (vGRP). In het plan zijn de volgende beleidsmatige uitgangspunten gedefinieerd voor de wettelijke gemeentelijk zorgplichten stedelijke afvalwater, hemelwater en grondwater:

#### Stedelijk Afvalwater

Uitgangspunt voor stedelijk afvalwater zijn de wettelijke verplichtingen Wet milieubeheer art. 10.33. Stedelijk afvalwater bestaat uit huishoudelijk afvalwater of een mengsel daarvan met bedrijfsafvalwater, afvloeiend hemelwater, grondwater of ander afvalwater. De zorgplicht voor stedelijk afvalwater kent in vergelijking met de andere zorgplichten weinig vrijheid: inzamelen, transporteren en zuiveren (door het waterschap) is verplicht.

#### Hemelwater

Op het gebied van hemelwater is de belangrijkste opgave de gevolgen van de klimaatverandering op te vangen. We doen dit door aanpassingen van onze systemen en door meer gebruik te gaan maken van de openbare ruimte voor opvang en afvoer van hemelwater. Vanuit de Waterwet artikel 3.5 zijn gemeenten verantwoordelijk voor een doelmatige inzameling en verwerking van afvloeiend hemelwater. Deze verantwoordelijkheid geldt alleen zolang degenen die zich wil ontdoen van hemelwater niet redelijkerwijs de mogelijkheid heeft om het hemelwater zelf in de bodem of op een oppervlaktewater te lozen.

Uitgangspunten hierbij zijn:

- Perceeleigenaar is in eerste instantie zelf verantwoordelijk voor inzameling en verwerking van hemelwater (infiltratie op eigen terrein) Indien dit redelijkerwijs niet van de perceeleigenaar kan worden verwacht, zal de gemeente de zorgplicht over moeten nemen
- Perceeleigenaren van bestaande bebouwing worden gestimuleerd om hemelwater van de vuilwater riolering af te koppelen
- Bij eventuele reconstructie: hemelwater van openbaar gebied afkoppelen van riolering, tenzij dit niet doelmatig blijkt te zijn
- Bij eventuele nieuwe grootschalige ontwikkelingen (inbreiding en/of herinrichting): hemelwater in principe bij voorkeur lokaal inzamelen en verwerken (infiltratie of lozing op oppervlaktewater), tenzij dit ondoelmatig blijkt te zijn (bijvoorbeeld bij hoge grondwaterstand of bestaand dicht stedelijk gebied).

Om het afstromend hemelwater schoon te houden worden geen uitlogende materialen gebruikt bij de woningbouw en in de openbare ruimte (straatmeubilair en dergelijke). Op nieuwe bouwlocaties zal alleen het huishoudelijk afvalwater worden aangesloten op de gemeentelijke riolering. Voor het hemelwater moet een andere wijze van afvoeren worden gevonden. Hiervoor bestaan in principe twee mogelijkheden, namelijk infiltratie in de bodem en lozing op het oppervlaktewater.

### Grondwater

De bewoner heeft de verplichting om grondwater op eigen terrein te verwerken (waterwet art. 3.6) de gemeente heeft een regierol wat inhoudt dat in overleg met degene die overlast ervaart er wordt gekeken naar een mogelijke oplossing.

## Uitgangspunten hierbij zijn:

- de perceeleigenaar: verwerkt grondwater op eigen terrein en zorgt voor een waterdicht pand.
- de gemeente: neemt meldingen in ontvangst en zoekt naar een oplossing.
- alleen als geen enkele andere partij een oplossing kan of hoeft te bieden, dan neemt de gemeente maatregelen. Er worden alleen maatregelen genomen als sprake is van structurele grondwateroverlast die de gemeente op een doelmatige manier kan oplossen.
- het waterschap; neemt peilbesluiten en beïnvloedt hiermee de grondwaterstand. Vooral buiten de bebouwde kom speelt het waterschap hiermee een belangrijke rol. Ook verleent het waterschap vergunning voor kleinere grondwateronttrekkingen.
- de provincie: verleent vergunningen voor grotere industriële grondwateronttrekkingen, onttrekkingen voor de drinkwatervoorziening en onttrekkingen voor een bodemenergiesysteem. Ook werkt de provincie aan natuurontwikkeling. Vooral als ergens sprake is van verdroging zal grondwater voor de provincie een belangrijk onderwerp zijn.

# Grondwaterneutraal bouwen

Voor de bouw van eventuele ondergrondse ruimten (kelders) moet de grondwaterstand gedurende de uitvoeringsperiode mogelijk worden verlaagd. De constructie van de kelder(s) moet zodanig waterdicht worden uitgevoerd dat na de bouw in de gebruiksfase geen (permanente) grondwaterstandverlaging nodig is. Tevens betekent dit ook, dat bij nieuwbouw het vloerpeil (bijvoorbeeld ophogen) of de bouwwijze (bijvoorbeeld kruipruimte loos) moet worden afgestemd op de grondwaterstand, zodat er geen permanente drainage nodig is. Om grondwateroverlast te voorkomen moet er een watertoets worden uitgevoerd..

# *4.3.2 Watertoets*

#### Inleiding

Op grond van artikel 3.1.6 Bro dient in de toelichting op ruimtelijke plannen, een waterparagraaf te worden opgenomen. Hierin staat de wijze waarop rekening is gehouden met de gevolgen van het plan op de waterhuishouding. In die paragraaf dient uiteengezet te worden of en in welke mate het plan gevolgen heeft voor de waterhuishouding (waaronder grondwater en waterveiligheid). Het is de schriftelijke weerslag van de zogenaamde watertoets: 'het hele proces van vroegtijdig informeren, adviseren (door de waterbeheerder), afwegen en beoordelen van waterhuishoudkundige aspecten in ruimtelijke plannen en besluiten'.

#### Watertoets

Het plan is, vanuit de waterhuishouding bezien, voor het waterschap beperkt van belang. De bouw van de nieuwe woning heeft nauwelijks tot geen effect op de waterhuishouding. Dit betekent dat geen essentieel waterbelangen wordt geraakt.

De digitale watertoets is uitgevoerd voor onderhavig plan. Het toetsresultaat is opgenomen in de bijlagen7 . Hieruit blijkt kortom dat in het plangebied geen belangrijke oppervlaktewateren (zogenaamde primaire of A- watergangen), waterkeringen of gebieden die zijn aangewezen voor regionale waterberging. Dit betekent dat dit plan geen essentiële waterbelangen raakt. Op basis daarvan wordt door het waterschap voor het onderhavige plan een positief wateradvies gegeven.

Voor de verdere uitwerking en concretisering van de beoogde ontwikkeling, geeft het waterschap aan dat rekening gehouden. Het betreft de volgende zaken:

- Algemeen: het hemelwater moet binnen eigen plangebied worden vastgehouden of geborgen. Er moet grondwaterneutraal worden gebouwd en het afstromende hemelwater mag niet vervuild raken.
- Gebiedsspecifiek: Het plangebied ligt binnen de grondwaterfluctuatiezone langs de flanken van het Veluwemassief, hiermee moet rekening worden gehouden.

# *4.3.3 Conclusie*

Het aspect water vormt geen belemmering voor de uitvoerbaarheid van dit bestemmingsplan. Er is een positief advies afgegeven in het kader van de watertoets.

# **4.4 Economische uitvoerbaarheid**

Met de initiatiefnemer wordt een anterieure overeenkomst gesloten alvorens de planologische procedure zal worden gestart. In deze overeenkomst leggen de initiatiefnemer zich vast om alle met het initiatief gemoeide kosten (inclusief eventueel voorschotbedrag planschade) op zich te nemen voor eigen rekening en risico. Daarnaast verplicht de initiatiefnemer zich tot betaling van een bijdrage aan de ruimtelijke ontwikkeling ex artikel 6.24, lid 1 Wro ten behoeve van landschapsversterking. De economische uitvoerbaarheid wordt hiermee geacht te zijn aangetoond.

<sup>7</sup> Watertoets, Waterschap Vallei en Veluwe, 16 november 2016, dossiercode 20161116-10-14089.

# **5 Wijze van bestemmen**

# **5.1 Algemeen**

# *5.1.1 Wat is een bestemmingsplan?*

Het gemeentelijke bestemmingsplan is een middel waarmee functies aan gronden worden toegekend. Het gaat dus om het toekennen van gebruiksmogelijkheden. Vanuit de Wet ruimtelijke ordening volgt een belangrijk principe: het gaat om toelatingsplanologie. Het wordt de grondgebruiker (eigenaar, huurder etc.) toegestaan om de functie die het bestemmingsplan geeft uit te oefenen. Dit houdt in dat:

- 1. de grondgebruiker niet kan worden verplicht om een in het bestemmingsplan aangewezen bestemming ook daadwerkelijk te realiseren, en
- 2. de grondgebruiker geen andere functie mag uitoefenen in strijd met de gegeven bestemming (de overgangsbepalingen zijn hierbij mede van belang).

Een afgeleide van de gebruiksregels in het bestemmingsplan zijn regels voor bebouwing (omgevingsvergunning voor het bouwen) en regels voor het verrichten van 'werken, geen bouwwerken zijnde, en werkzaamheden' (omgevingsvergunning ten behoeve van het uitvoeren van werken, geen bouwwerken zijnde, en werkzaamheden).

Een bestemmingsplan regelt derhalve:

- 1. het toegestane gebruik van gronden (en de bouwwerken en gebouwen); en een bestemmingsplan kan daarbij regels geven voor:
- 2. het bebouwen van de gronden;
- 3. het verrichten van werken, geen bouwwerken zijnde, en werkzaamheden.

Het bestemmingsplan is een belangrijk instrument voor het voeren van ruimtelijk beleid, maar het is zeker niet het enige instrument. Andere ruimtelijke wetten en regels zoals de Woningwet, de Monumentenwet 1988, de Algemeen Plaatselijk Verordening, de Wet milieubeheer en de bouwverordening zijn ook erg belangrijk voor het uitoefenen van ruimtelijke beleid.

# *5.1.2 Over bestemmen en aanduiden*

Op de verbeelding is aangegeven welke bestemming gronden hebben. Dit gebeurt via een bestemmingsvlak. Voor het op de verbeelding aangegeven bestemmingsvlak gelden de gebruiksmogelijkheden zoals die in de regels zijn opgenomen. Die toegekende gebruiksmogelijkheden kunnen met behulp van een aanduiding nader worden ingevuld. Een aanduiding is een teken op de verbeelding. Dat teken kan bestaan uit een lijn, een figuur, of een lettercode etc. Via een aanduiding is in de regels 'iets' geregeld. Dat 'iets' kan betrekking hebben op extra mogelijkheden of extra beperkingen voor het gebruik en/of de bebouwing en/of het aanleggen van werken. Aanduidingen kunnen voorkomen in een bestemmingsregel, in meerdere bestemmingsregels en kunnen ook een eigen regel hebben.

# *5.1.3 Hoofdstukopbouw van de regels*

De regels zijn verdeeld over drie hoofdstukken:

- 1. Inleidende regels. In dit hoofdstuk worden begrippen verklaard die in de regels worden gebruikt (artikel 1). Dit gebeurt om een eenduidige uitleg en toepassing van de regels te waarborgen. Ook is bepaald de wijze waarop gemeten moet worden bij het toepassen van de regels (artikel 2).
- 2. Bestemmingsregels. In dit tweede hoofdstuk zijn de bepalingen van de bestemmingen opgenomen. Dit gebeurt in alfabetische volgorde. Per bestemming is het toegestane gebruik geregeld en zijn bouwregels en gebruiksregels opgenomen. Als er dubbelbestemmingen zijn worden die ook in dit hoofdstuk opgenomen. Die komen, ook in alfabetische volgorde, achter de bestemmingsbepalingen. Ieder artikel kent een vaste opzet. Eerst wordt het toegestane gebruik geformuleerd in de bestemmingsomschrijving. Vervolgens zijn bouwregels en gebruiksregels opgenomen die specifieker ingaan op bijvoorbeeld de bouwhoogte, situering van gebouwen en de toegestane functies. Aansluitend volgen afwijkingsbevoegdheden met betrekking tot bouw- en/of gebruiksregels. In een enkel geval worden ruimere mogelijkheden geboden door het toepassen van een wijzigingsbevoegdheid.

Belangrijk om te vermelden is dat naast de bestemmingsbepalingen ook in andere artikelen relevante informatie staat die mede gelezen en geïnterpreteerd moeten worden. Alleen zo ontstaat een volledig beeld te verkrijgen van hetgeen is geregeld.

- 3. Algemene regels. bevat een aantal algemene regels zoals een antidubbeltelregel.
- 4. Overgangs- en slotregels. In het laatste hoofdstuk zijn respectievelijk het overgangsrecht en een slotregel opgenomen. Hoewel het hier in wezen ook algemene regels betreft, zijn deze vanwege hun meer bijzondere karakter in een apart hoofdstuk opgenomen.

# **5.2 Dit bestemmingsplan**

Dit bestemmingsplan bestaat uit een verbeelding, regels en een toelichting. De verbeelding en de regels vormen tezamen het juridisch bindende gedeelte van het bestemmingsplan. Beide planonderdelen dienen in onderlinge samenhang te worden bezien en toegepast. Op de verbeelding zijn de bestemmingen aangewezen. Aan deze bestemmingen zijn bouwregels en regels betreffende het gebruik gekoppeld. De toelichting heeft geen rechtskracht, maar vormt niettemin een belangrijk onderdeel van het plan. De toelichting van dit bestemmingsplan geeft een weergave van de beweegredenen, de onderzoeksresultaten en de beleidsuitgangspunten die aan het bestemmingsplan ten grondslag liggen. Tot slot is de toelichting van wezenlijk belang voor een juiste interpretatie en toepassing van het bestemmingsplan.

De regels in dit bestemmingsplan zijn opgezet aan de hand van hetgeen hierboven is beschreven. Tevens is aangesloten bij de meest actuele landelijke standaard voor de regels en de verbeelding, te weten de Standaard Vergelijkbare BestemmingsPlannen 2012.

# **5.3 Bestemmingen**

Het voorliggende bestemmingsplan kent de volgende bestemmingen: 'Wonen - Dorpsgebied' en 'Waarde - Archeologie 2'.

## *5.3.1 Wonen - Dorpsgebied*

Conform de geldende bestemming in het vigerende bestemmingsplan, is het plangebied in het geheel gelegd binnen de bestemming 'Wonen - Dorpsgebied'. Het betreft zowel het toekomstige woonperceel als het deel van het wijzigingsgebied 4 dat niet wordt geëffectueerd en middels dit bestemmingsplan wordt 'wegbestemd'. Dit betekent dat in dit bestemmingsplan de aanduiding inzake het wijzigingsgebied komt te vervallen, evenals de algemene wijzigingsregel zoals die op grond van het vigerende bestemmingsplan van toepassing is.

De gronden zijn bestemd voor het wonen, met dien verstande dat het aantal woningen dan niet meer dan 1 mag bedragen. De gronden zijn verder bestemd voor tuinen, erven en terreinen en waterlopen en waterpartijen.

Hoofdgebouwen dienen binnen het bouwvlak en ter plaatse van de aanduiding 'specifieke bouwaanduiding – hoofdgebouw' te worden gebouwd. De maximale breedte en diepte van de nieuwe woning zijn resp. 8 en 12 m conform de wijzigingsregels (hiermee bedraagt de oppervlakte van het hoofdgebouw maximaal 96 m²). De goot- en bouwhoogte van het hoofdgebouw (de nieuwe woning) bedraagt maximaal respectievelijk 3,5 meter en 7,5 meter.

De gezamenlijke oppervlakte aan bijbehorende bouwwerken bedraagt maximaal 50 m² per bouwperceel danwel maximaal de bestaande oppervlakte aan bijbehorende bouwwerken. Bij dit plan is sprake van twee bouwpercelen; de regeling legt vast dat op het nieuwe perceel 50 m 2 aan bijbehorende bouwwerken toegestaan is en dat binnen het bestaande bouwperceel (dat uitsluitend is opgenomen in dit plan om de aanduiding van het wijzigingsgebied te verwijderen) het bestaande oppervlak aan bijbehorende bouwwerken toegestaan is.

De maximale goot- en nokhoogte van bijgebouwen bedraagt respectievelijk 3 en 4,5 m.

Er is tevens geregeld dat bijgebouwen ter plaatse van de aanduiding 'bijgebouw' buiten het bouwvlak zijn toegestaan. Het betreft twee bestaande bijgebouwen die in het deel van het plangebied zijn gelegen waar de wijzigingsbevoegdheid wordt 'wegbestemd'.

Bouwwerken geen gebouw zijde mogen maximaal 3 m hoog zijn.

De nadere eisen-regeling is grotendeels uit het vigerende bestemmingsplan Hierden-Dorp 2011 overgenomen.

Tevens zijn enkele afwijkingsregels overgenomen uit het vigerende bestemmingsplan en zijn specifieke gebruiksregels opgenomen voor onder meer aan huis verbonden beroepen, bed & breakfast en/of gastenverblijf.

#### *Waarde - Archeologie 2*

De dubbelbestemming 'Waarde - Archeologie 2' is opgenomen ter bescherming van de archeologische waarden binnen het plangebied. De bestemming is één op één overgenomen uit het vigerende bestemmingsplan Hierden-Dorp 2011. In de bepaling is de voorwaarde opgenomen dat archeologisch onderzoek is vereist voor aanvragen waarbij de oppervlakte groter is dan 1000 m2 en de activiteit op een

grotere diepte dan 0,3 m wordt uitgevoerd. Op grond van deze dubbelbestemming gelden beperkte bouwmogelijkheden en een aanlegvergunningenstelsel.

Overigens leidt de dubbelbestemming voor onderhavig bestemmingsplan niet voor een beperking, aangezien de aanvraag kleiner is dan 1000 m2 . Dit blijkt ook uit het advies van de regio-archeoloog (zie paragraaf 4.1.6). De dubbelbestemming is overgenomen om ook in de toekomst de archeologische waarden te beschermen.

# **6 Procedure**

# **6.1 Vooroverleg**

Op grond van artikel 3.1.1 Bro wordt bij een bestemmingsplan vooroverleg gepleegd met de betrokken overheden. Daarnaast is het in Harderwijk te doen gebruikelijk vooroverleg te voeren met andere betrokken partijen en instanties. Het bestemmingsplan is opgestuurd naar onderstaande vooroverlegpartners:

- Provinciaal Bestuur Gelderland, t.a.v. dienst Ruimte, economie en welzijn
- Waterschap Vallei en Veluwe
- Veiligheidsregio Noord- en Oost
- Politie District Noord-West Veluwe, t.a.v. Team Harderwijk
- Brandweer Veluwe
- Belangenvereniging Hierden
- VAC Harderwijk Adviescommissie
- Omgevingsdienst Noord-Veluwe

Er zijn reacties ontvangen van de provincie Gelderland en van VAC Harderwijk Adviescommissie (VAC). Van de overige aangeschreven instanties is geen reactie ontvangen.

De provincie heeft aangegeven dat er geen provinciale belangen aan de orde zijn. De reactie van de VAC is –na een inleiding over de ontstaansgeschiedenis van het planhieronder samengevat en van commentaar voorzien.

#### *Vooroverleg reactie VAC Harderwijk Adviescommissie Ruimte*

#### Ontstaansgeschiedenis

In 2011 is er toestemming verleend om na 2014 een extra woning te realiseren op het grondgebied van de heer J. Brouwer, Zuiderzeestraatweg 113 Hierden. Hiervoor is toen een wijzigingsbevoegdheid opgenomen in het bestemmingsplan.

Deze wijzigingsbevoegdheid gold voor het bouwvlak achter de woning ter plaatse van een schuur in vervallen staat. Toen de eigenaar, dhr. Brouwer, gebruik wenste te maken van de wijzigingsbevoegdheid concludeerde hij dat de betreffende schuur een 200 jaar oude schuur is, die het behouden waard is. Hij heeft de gemeente benaderd en voorgesteld om de schuur te behouden (en ook op te knappen in oorspronkelijke staat) en het toevoegen van de woning elders op het perceel mogelijk te maken. De gemeente heeft aangegeven dat, mits voldaan wordt aan een aantal voorwaarden, hier medewerking aan verleend kan worden. De voorwaarden hebben, behalve alle eisen uit het bouwbesluit, betrekking op de situering van de woning. De wijzigingsbevoegdheid zal na de ontwikkeling van de betreffende woning komen te vervallen, zodat er enkel sprake kan zijn van de toevoeging van één woning op het perceel. De nu voorliggende locatie is gekozen in afstemming met de stedenbouwkundige van de gemeente Harderwijk en voldoet aan de gestelde voorwaarden. Als harde eis heeft de gemeente de initiatiefnemer mee gegeven dat het weiland dat ten westen naast het perceel gelegen is ten allen tijde (dus nu en in de toekomst) onbebouwd moet blijven.

- De VAC constateert dat dit stuk weiland grenst aan het gebied van beschermd Dorpsgezicht en er ook een stuk van gebruikt. Behalve het bouwblok voor een alleenstaande woning mag er tevens 50m2 garage/schuur bij gebouwd worden.
#### Commentaar:

Dit is een onjuiste constatering, er wordt geen deel van het naastgelegen weiland gebruikt.

- De VAC merkt verder op dat bij het RIJKSBELEID bij het kopje 3 "Leefbaar & veilig"( 3.2.1) het volgende staat: het waarborgen van een veilige en leefbare omgeving waarin unieke natuurlijke en cultuurhistorische waarden behouden zijn. Volgens het nieuwe plan staat er geschreven: er is geen sprake van verstoring van het nationale landschap! Dit laatste is volgens de VAC een ONJUISTE uitleg ! Er is hier sprake van Stadslanderijen, met oude boerderijen, die nog duidelijk te zien zijn. De Ruimelsdwarsweg is nog behoorlijk intact wat betreft het doorzicht naar de oude boerderijen, die aan de Ruimelsdwarsweg liggen. De VAC vindt het onjuist om toestemming te verlenen voor een nieuw bestemmingsplan en daardoor af te wijken van de bouwplek 2011. Als argument wordt gebruikt dat een 200 jaar oude schuur met rieten dak dan afgebroken moet worden. Er is volgens de VAC echter nog voldoende ruimte (door andere bouwsels af te voeren) om te bouwen op de aangewezen plaats van 2011 om daar de vrijstaande woning te bouwen. De oude schuur kan behouden blijven.
### Commentaar:

Het zicht naar de oude boerderijen vanaf de Zuiderzeestraatweg vindt plaats over het weiland dat geheel 'open' en vrij van bebouwing zal blijven, dit zicht over het weiland zal behouden blijven. De hoofdstructuur van de door de VAC genoemde stadslanderijen blijft intact.

- De VAC geeft aan dat er een breedte van 18m aan het weiland wordt onttrokken, terwijl er voldoende ruimte is achter en naast de Zuiderzeestraatweg 113. Dan blijft het beschermd dorpsgezicht gespaard.
# Commentaar:

De genoemde 18 meter zijn geen onderdeel van het weiland, maar van het niet bebouwde deel van het perceel Zuiderzeestraatweg 113. Een woning toevoegen op de genoemde ruimte direct naast de woning aan de Zuiderzeestraatweg zou juist een aantasting opleveren van de hoofdstructuur van de stadslanderijen, waarbij dan twee hoofd woningen gelegen zijn op een smal perceel naast het open weiland. De suggestie dat elders op het perceel voldoende ruimte zou zijn wordt niet gedeeld door de gemeentelijk stedenbouwkundige.

De Ruimelsdwarsweg heeft inderdaad een smal profiel, maar wordt niet intensief gebruikt, alleen bestemmingsverkeer maakt er gebruik van. Dat de uitrit van het nieuwe bouwplan zeer ongunstig uitkomt (tegenover nummer 7,) op de smalle 4 m brede Ruimelsdwarsweg is een beoordeling van de VAC, de gemeente is van mening dat de toevoeging van één in/uitrit verantwoord is.

De reacties hebben niet geleid tot wijzigingen in het bestemmingsplan.

# **6.2 Zienswijzen**

Het ontwerpbestemmingsplan heeft ter inzage gelegen. Er zijn zienswijzen ingediend. Deze worden samengevat en beantwoord in een separate zienswijzennotitie.