Bestemmingsplan Sperwerstraat **Gemeente Alkmaar Vastgesteld**

# Bestemmingsplan Sperwerstraat **Gemeente Alkmaar Vastgesteld**

| Rapportnummer:            | P01557                    |
|---------------------------|---------------------------|
| IMRO-identificatienummer: | NL.IMRO.0361.BP00169-0305 |
| Datum:                    | 8 april 2020              |
| Opdrachtgever:            | Gemeente Alkmaar          |
| Projectteam BRO:          | WdR, TA, TS               |
| Concept:                  | juni 2019                 |
| Voorontwerp:              | augustus 2019             |
| Ontwerp:                  | januari 2020              |
| Vaststelling:             | april 2020                |
| Bron foto kaft:           | BRO                       |
| Beknopte inhoud:          | --                        |

BRO Hoofdvestiging Bosscheweg 107 5282 WV Boxtel T +31 (0)411 850 400 E info@bro.nl

**Toelichting**

### **Inhoudsopgave** pagina

| 1. INLEIDING                 | 4 |
|------------------------------|---|
| 1.1 Aanleiding               | 4 |
| 1.2 Plangebied               | 4 |
| 1.3 Vigerend bestemmingsplan | 6 |
| 1.4 Leeswijzer               | 7 |
|                              |   |

| 2. PLANBESCHRIJVING      | 8 |
|--------------------------|---|
| 2.1 Huidige situatie     | 8 |
| 2.2 Toekomstige situatie | 9 |

| 3. BELEIDSKADER | 11 |
|-----------------|----|
|-----------------|----|

| 3.1 Rijksbeleid                                            | 11 |
|------------------------------------------------------------|----|
| 3.1.1 Structuurvisie Infrastructuur en Ruimte (SVIR)       | 11 |
| 3.1.2 Besluit algemene regels ruimtelijke ordening (Barro) | 12 |
| 3.1.3 Ladder voor duurzame verstedelijking                 | 12 |
| 3.2 Provinciaal beleid                                     | 14 |
| 3.2.1 Omgevingsvisie NH2050                                | 14 |
| 3.2.2 Provinciale Ruimtelijke Verordening                  | 15 |
| 3.3 Regionaal beleid                                       | 15 |
| 3.3.1 Regionaal Actie Programma (RAP)                      | 15 |
| 3.4 Gemeentelijk beleid                                    | 16 |
| 3.4.1 Omgevingsvisie gemeente Alkmaar                      | 16 |
| 3.4.2 Welstandsnota Alkmaar                                | 16 |
| 3.4.3 Groenbeleidsplan 2017 – 2027                         | 18 |

| 4. OMGEVINGSASPECTEN    | 19 |
|-------------------------|----|
| 4.1 Verkeer en parkeren | 20 |
| 4.1.1 Toetsingskader    | 20 |
| 4.1.2 Onderzoek         | 20 |
| 4.1.3 Conclusie         | 22 |
| 4.2 Geluid              | 22 |
| 4.2.1 Toetsingskader    | 22 |
| 4.2.2 Onderzoek         | 23 |
| 4.2.3 Conclusie         | 24 |
| 4.3 Luchtkwaliteit      | 24 |
| 4.3.1 Toetsingskader    | 24 |
| 4.3.2 Onderzoek         | 25 |

| 4.3.3 Conclusie                                             | 26       |
|-------------------------------------------------------------|----------|
| 4.4 Bedrijven en milieuzonering                             | 26       |
| 4.4.1 Toetsingskader                                        | 26       |
| 4.4.2 Onderzoek                                             | 27       |
| 4.4.3 Conclusie                                             | 28       |
| 4.5 Geur agrarisch                                          | 28       |
| 4.5.1 Toetsingskader                                        | 28       |
| 4.5.2 Onderzoek                                             | 28       |
| 4.5.3 Conclusie                                             | 28       |
| 4.6 Externe veiligheid                                      | 29       |
| 4.6.1 Toetsingskader                                        | 29       |
| 4.6.2 Onderzoek                                             | 29       |
| 4.6.3 Conclusie<br>4.7 Ecologie                             | 34<br>34 |
| 4.7.1 Toetsingskader                                        | 34       |
| 4.7.2 Onderzoek                                             | 36       |
| 4.7.3 Conclusie                                             | 36       |
| 4.8 Bodem                                                   | 37       |
| 4.8.1 Toetsingskader                                        | 37       |
| 4.8.2 Onderzoek                                             | 37       |
| 4.8.3 Conclusie                                             | 37       |
| 4.9 Water                                                   | 37       |
| 4.9.1 Toetsingskader                                        | 37       |
| 4.9.2 Onderzoek                                             | 39       |
| 4.9.3 Conclusie                                             | 41       |
| 4.10 Archeologie                                            | 41       |
| 4.10.1 Toetsingskader                                       | 41       |
| 4.10.2 Onderzoek                                            | 42       |
| 4.10.3 Conclusie                                            | 43       |
| 4.11 Cultuurhistorie                                        | 43       |
| 4.11.1 Toetsingskader                                       | 43       |
| 4.11.2 Onderzoek                                            | 43       |
| 4.11.3 Conclusie                                            | 44       |
| 4.12 Toetsing Besluit m.e.r. / Vormvrije m.e.r.-beoordeling | 44       |
|                                                             |          |

| 5. JURIDISCHE PLANOPZET | 46 |
|-------------------------|----|
| 5.1 Inleiding           | 46 |
| 5.2 Bestemmingen        | 47 |

| 6. UITVOERBAARHEID                        | 49 |
|-------------------------------------------|----|
| 6.1 Economische uitvoerbaarheid           | 49 |
| 6.1.1 Financieel economische haalbaarheid | 49 |
| 6.1.2 Kostenverhaal                       | 49 |
| 6.2 Maatschappelijke uitvoerbaarheid      | 49 |
| 6.2.1 Vooroverleg                         | 50 |
| 6.2.2 Inspraak                            | 50 |
| 6.2.3 Vaststellingsprocedure              | 50 |

#### **SEPARATE BIJLAGEN**

Bijlage 1: Laddertoets Bijlage 2: Akoestisch onderzoek Bijlage 3: Quickscan Flora en Fauna Bijlage 4: Bodemonderzoek Bijlage 5: Waterparagraaf Bijlage 6: Stikstofberekeningen Bijlage 7: Reactie Veiligheidsdienst

Bijlage 8: Nota van wijzigingen

# **1. INLEIDING**

# **1.1 Aanleiding**

Het voornemen bestaat om het braakliggende terrein aan de Sperwerstraat (op de hoek van de Laan van Tata en de N245) om te vormen tot woongebied. Kadastraal staat het terrein bekend als de gemeente Alkmaar, sectie I en perceelnummer 6711 (gedeeltelijk). In de gewenste situatie bestaat het plangebied uit vier complexen met appartementen en 14 grondgebonden rijwoningen. Het meest noordoostelijke appartementencomplex krijgt een bouwhoogte van maximaal 20 meter terwijl de overige appartementencomplexen een bouwhoogte krijgen van maximaal 10,5 meter. Het openbaar terrein wordt ten behoeve van deze ontwikkeling heringericht met onder andere groen en nieuwe op- en afritten. Daarnaast worden in totaal circa 140 parkeerplaatsen op het terrein gerealiseerd.

Binnen het plangebied komt, volgens het vigerende bestemmingsplan 'Alkmaar Noord' (vastgesteld op 26 september 2016), overwegend een maatschappelijke bestemming voor. De beoogde woningen/appartementen kunnen niet gerealiseerd worden binnen de maatschappelijke bestemming, aangezien ook op de begane grond gewoond wordt in de toekomstige situatie. Daarnaast bestaat het voornemen om bijna alleen maar de toekomstige woningen in dit plangebied mogelijk te maken (en bijbehorend verhard oppervlak en groen). Om deze reden is een bestemmingsplanherziening noodzakelijk. Onderhavig bestemmingsplan maakt het mogelijk om de gewenste woningen te realiseren en geeft de nieuwe kaders aan het plangebied.

# **1.2 Plangebied**

De voorgenomen ontwikkeling vindt plaats in de stad Alkmaar. Het plangebied bevindt zich in het noorden van de stad in de buurt De Horn-Noord in de wijk Huiswaard-Noord. In figuur 1.1 is de ligging van het plangebied in de omgeving weergegeven.

De buurt De Horn-Noord strekt zich uit tussen de Laan van Tata/Parijs en de Laan van Darmstadt. Aan de oostzijde wordt deze buurt begrensd door de N245 en in het westen door de buurt 't Rak-Noord. Het plangebied is gelegen in het noordoosten van deze buurt tussen de Laan van Tata, de Sperwerstraat en de N245. Een globale begrenzing van het plangebied is weergegeven in figuur 1.1.

Kadastraal staat het plangebied bekend als de gemeente Alkmaar, sectie I en perceelnummer 6711 (gedeeltelijk). Het plangebied heeft een oppervlakte van ruim 16.000 m2 /1,6 hectare.

Figuur 1.1: Ligging en globale begrenzing plangebied

# **1.3 Vigerend bestemmingsplan**

Ter plaatse van het plangebied vigeert het bestemmingsplan 'Alkmaar Noord' (vastgesteld op 26 september 2016). Een uitsnede van de verbeelding van dit bestemmingsplan ter plaatse van het plangebied, is weergegeven in figuur 1.2. Hierop is te zien dat binnen het plangebied (rood omkaderd) overwegend een maatschappelijke bestemming is opgenomen. Ook komen binnen het plangebied de bestemmingen 'Verkeer - Verblijf' en 'Water' voor. Verder kent een deel van de maatschappelijke bestemming de functieaanduiding 'evenemententerrein'.

Figuur 1.2: Uitsnede verbeelding 'Alkmaar Noord' (d.d. 26 september 2016)

De locaties van gewenste woningen en appartementencomplexen vallen binnen de huidige maatschappelijke bestemming. Binnen deze bestemming geldt het volgende:

De voor ['Maatschappelijk'](https://www.ruimtelijkeplannen.nl/documents/NL.IMRO.0361.BP00122-0305/r_NL.IMRO.0361.BP00122-0305.html#_8_Maatschappelijk) aangewezen gronden zijn bestemd voor:

- a) maatschappelijk;
- b) een begraafplaats, ter plaatse van de aanduiding 'begraafplaats';
- c) woningen, uitsluitend op de tweede en hogere bouwlagen, al dan niet in combinatie met de uitoefening van een aan-huis-verbonden beroep/bedrijf;
- d) evenementen van categorie 1;
- e) evenementen van categorie 2, ter plaatse van de aanduiding 'evenemententerrein';
- f) een standplaats voor ambulante detailhandel, ter plaatse van de aanduiding 'specifieke vorm van detailhandel standplaats';

met de daarbij behorende voorzieningen.

De beoogde woningen/appartementen kunnen niet gerealiseerd worden binnen de maatschappelijke bestemming, aangezien ook op de begane grond gewoond wordt in de toekomstige situatie. Daarnaast bestaat het voornemen om uitsluitend de toekomstige woningen in dit plangebied mogelijk te maken (en bijbehorend verhard oppervlak en groen) en geen maatschappelijke functies meer toe te staan.

Om deze reden is een bestemmingsplanherziening noodzakelijk. Onderhavig bestemmingsplan maakt het mogelijk om de gewenste woningen te realiseren en geeft de nieuwe kaders aan het plangebied.

# **1.4 Leeswijzer**

Na dit inleidende hoofdstuk volgt hoofdstuk 2 waarin een beschrijving van het plan is opgenomen. De daaropvolgende hoofdstukken vormen de verantwoording van de ontwikkeling die dit bestemmingsplan mogelijk maakt. In hoofdstuk 3 wordt het Rijks-, provinciaal-, regionaal- en gemeentelijk beleid beschreven. In hoofdstuk 4 wordt inzicht gegeven in diverse planologische aspecten die van belang zijn voor het voorliggende bestemmingsplan. In hoofdstuk 5 is de juridische toelichting op de planopzet gegeven. In het laatste hoofdstuk komt de financiële en maatschappelijke uitvoerbaarheid aan de orde.

# **2. PLANBESCHRIJVING**

# **2.1 Huidige situatie**

Het plangebied is conform het geldende bestemmingsplan in de huidige situatie bestemd voor maatschappelijke functies. Zoals te zien is in figuur 1.1 ligt het plangebied in de huidige situatie echter vrijwel geheel braak. Een deel van de bestaande Sperwerstraat maakt daarnaast ook onderdeel uit van het plangebied. Aan de noordzijde valt een deel van de bestaande sloot en een groenstrook binnen het plangebied. Rondom het plangebied komen over het algemeen maatschappelijke functies voor en woningen. Het plangebied wordt in de huidige situatie zowel richting het zuiden als het westen ontsloten via de Sperwerstraat. Aan de oostzijde van het plangebied loopt de N245 met een naastgelegen bomenrij.

Foto's van het plangebied in de huidige situatie (vanuit het zuiden en het westen) zijn weergegeven in figuren 2.1 en 2.2.

Figuren 2.1 en 2.2: Foto's huidige situatie plangebied (bron: Google Maps, augustus 2016)

# **2.2 Toekomstige situatie**

#### **Woningen**

Het voornemen bestaat om in het plangebied 78 woningen mogelijk te maken, verdeeld over verschillende woonblokken. Het woningbouwprogramma is erg gevarieerd. Zo worden er 14 grondgebonden koopwoningen en 64 gestapelde sociale huurwoningen (appartementen) gerealiseerd.

Het meest noordoostelijke wooncomplex krijgt een maximale bouwhoogte van 20 meter. De overige gebouwen krijgen een maximale bouwhoogte van 10,5 meter. Gezamenlijk hebben de toekomstige bouwvlakken van de woonblokken een oppervlakte van circa 3.300 m2 . Een plattegrond van het plangebied in de toekomstige situatie is weergegeven in figuur 2.3.

#### **Openbaar terrein en parkeren**

De bestaande ontsluiting van het plangebied via de Sperwerstraat blijft behouden. Vanwege verkeersveiligheid wordt geen nieuwe ontsluiting op de Laan van Tata of op de N245 gerealiseerd. Wel wordt de Sperwerstraat richting het noorden verlengd om ook de parkeerplaatsen in het noordelijke gedeelte van het plangebied te kunnen bereiken. Aan het einde van deze verlenging is ruimte om te keren. De parkeerplaatsen worden verdeeld over het plangebied. In totaal worden circa 140 parkeerplaatsen gerealiseerd, waarmee wordt voldaan aan de geldende parkeernormen (zie paragraaf 4.1). Verspreid over het plangebied worden groenelementen aangebracht om op deze manier het omliggende groen (zoals bij de naastgelegen school en naast de omliggende wegen) 'door te trekken' richting het plangebied en de N245. Hiermee krijgt het plangebied een duidelijke relatie met de groene omgeving.

#### **Duurzaamheid**

Conform gemeentelijk beleid worden alle woningen voor verwarming en koeling aangesloten op het warmtenet van de huisvuilcentrale (HVC). Daarvoor wordt het warmtenet met een gestuurde boring vanuit de Vroonermeer-Noord onder de N245 door naar de Sperwerstraat doorgetrokken. Omdat de HVC de barrière van de Schagerweg heeft genomen, is het warmtenet ook voor andere partijen in Alkmaar-Noord als leverancier in beeld gekomen.

De meeste woningen zijn met hun woonkamer op het zuiden of westen georiënteerd. Voor de sociale huurwoningen zijn met de woningstichting afspraken over duurzaamheidsprincipes gemaakt. Er wordt ingezet op energiebeperking (BENG) en circulair bouwen. Het gebruik van toxische materialen wordt voorkomen. Materialen worden toegepast die het milieu niet of weinig belasten. Tenslotte worden het gezonde gebouwen met een gezond binnenklimaat.

Figuur 2.3: Plattegrond toekomstige situatie met indicatieve terreininrichting

# **3. BELEIDSKADER**

In dit hoofdstuk wordt het beleidskader dat relevant is voor het plan toegelicht en wordt het plan hieraan getoetst. Er is sprake van een doorwerking van beleid dat is vastgesteld op verschillende niveaus van bestuur.

# **3.1 Rijksbeleid**

#### **3.1.1 Structuurvisie Infrastructuur en Ruimte (SVIR)**

Op 13 maart 2012 is de Structuurvisie Infrastructuur en Ruimte in werking getreden. Met de Structuurvisie brengt het Rijk de ruimtelijke ordening zo dicht mogelijk bij burgers en bedrijven, laat het meer over aan gemeenten en provincies en komen de burgers en bedrijven centraal te staan. Het Rijk kiest voor een selectieve inzet van rijksbeleid op 13 nationale belangen. Buiten deze 13 belangen hebben decentrale overheden beleidsvrijheid:

- een excellent en internationaal bereikbaar vestigingsklimaat in de stedelijke regio's met een concentratie van topsectoren;
- ruimte voor het hoofdnetwerk voor (duurzame) energievoorziening en de energietransitie;
- ruimte voor het hoofdnetwerk voor vervoer van (gevaarlijke) stoffen via buisleidingen;
- efficiënt gebruik van de ondergrond;
- een robuust hoofdnetwerk van weg, spoor en vaarwegen rondom en tussen de belangrijkste stedelijke regio's inclusief de achterlandverbindingen;
- betere benutting van de capaciteit van het bestaande mobiliteitssysteem van weg, spoor en vaarwegen;
- het instandhouden van de hoofdnetwerken van weg, spoor en vaarwegen om het functioneren van de netwerken te waarborgen;
- verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's;
- ruimte voor waterveiligheid, een duurzame zoetwatervoorziening en klimaatbestendige stedelijke (her)ontwikkeling;
- ruimte voor behoud en versterking van (inter)nationale unieke cultuurhistorische en natuurlijke kwaliteiten;
- ruimte voor een nationaal netwerk van natuur voor het overleven en ontwikkelen van flora- en faunasoorten;
- ruimte voor militaire terreinen en activiteiten;
- zorgvuldige afwegingen en transparante besluitvorming bij alle ruimtelijke plannen.

Het laatstgenoemde nationaal belang houdt in dat bij stedelijke ontwikkelingen de ladder van duurzame verstedelijking (zoals opgenomen in artikel 3.1.6 lid 2 Bro) dient te worden gemotiveerd.

#### Doorwerking plangebied

Onderhavig plangebied bevindt zich niet in de nationale hoofdstructuur en omvat geen ontwikkelingen van Rijksbelang. Daarnaast worden in het SIVR geen specifieke uitspraken gedaan met betrekking tot het voorliggende plangebied. In paragraaf 3.1.3 wordt ingegaan op de Ladder voor duurzame verstedelijking.

### **3.1.2 Besluit algemene regels ruimtelijke ordening (Barro)**

Structuurvisies hebben geen bindende werking voor andere overheden dan de overheid die de visie heeft vastgesteld. De nationale belangen uit de SVIR die juridische borging vragen, zijn geborgd in het Barro. Het Barro is gericht op doorwerking van nationale belangen in gemeentelijke bestemmingsplannen en zorgt voor sturing en helderheid van deze belangen vooraf.

#### Doorwerking plangebied

De voorgenomen ontwikkeling speelt zich af op lokaal niveau en heeft geen relatie met het ruimtelijkeordeningsbeleid op nationaal niveau. Geconstateerd kan worden dat het initiatief niet conflicteert met het nationaal ruimtelijk ordeningsbeleid. Het Barro heeft dan ook geen doorwerking binnen dit uitwerkingsplan.

#### **3.1.3 Ladder voor duurzame verstedelijking**

Om zorgvuldig ruimtegebruik te bevorderen is per 1 oktober 2012 de ladder voor duurzame verstedelijking in het Besluit ruimtelijke ordening (artikel 3.1.6 Bro) opgenomen. De ladder ziet op een zorgvuldige afweging en transparante besluitvorming bij alle ruimtelijke en infrastructurele besluiten. De ladder is een motiveringsinstrument dat verplicht moet worden toegepast bij elk ruimtelijk besluit dat een 'nieuwe stedelijke ontwikkeling' mogelijk maakt. Wat er onder een nieuwe stedelijke ontwikkeling wordt verstaan, is in artikel 1.1.1 Bro bepaald: *"De ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen."* Uit de jurisprudentie komt naar voren dat het wel een nieuwe stedelijke ontwikkeling van enige omvang moet zijn.1

Per 1 juli 2017 is een gewijzigde Ladder in werking getreden. Hierin is de tekst van de Ladder teruggebracht naar de essentie, namelijk de noodzaak om aan te geven dat de voorgenomen nieuwe stedelijke ontwikkeling voorziet in een behoefte plus een motivering indien de stedelijke ontwikkeling niet binnen bestaand stedelijk gebied kan worden gerealiseerd: "De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien" (Artikel 3.1.6 lid 2 Bro).

#### Doorwerking plangebied

Voor deze woningbouwontwikkeling is het doorlopen van de Ladder voor duurzame verstedelijking (art. 3.1.6. lid 2 Bro) verplicht, aangezien sprake is van een 'nieuwe stedelijke ontwikkeling', als bedoeld in art. 1.1.1. van het Bro. De Ladder heeft zorgvuldig ruimtegebruik als doel en geeft invulling aan het zorgvuldig en transparant afwegen van besluitvorming bij ruimtelijke ontwikkelingen. Door de omvang van de uitbreiding en wijziging van de bestemming moet het initiatief beschouwd worden als een 'nieuwe stedelijke ontwikkeling'.

Er is door BRO een zogenaamde Laddertoets uitgevoerd. Dit onderzoek is opgenomen in de bijlagen. Hierna worden de belangrijkste conclusies beschreven.

 1 O.a. ABRS 1 juni 2016 [(ECLI:NL:RVS:2016:1503)](https://www.raadvanstate.nl/uitspraken/zoeken-in-uitspraken/tekst-uitspraak.html?id=87867&summary_only=&q=201503801%2F1%2FR2), ABRS 18 februari 2015 [(ECLI:NL:RVS:2015:428)](https://www.raadvanstate.nl/uitspraken/zoeken-in-uitspraken/tekst-uitspraak.html?id=82710&summary_only=&q=ECLI%3ANL%3ARVS%3A2015%3A428) en ABRS 24 augustus 2016 [(ECLI:NL:RVS:2016:2319)](https://www.raadvanstate.nl/uitspraken/zoeken-in-uitspraken/tekst-uitspraak.html?id=88704&summary_only=&q=ECLI%3ANL%3ARVS%3A2016%3A2319).

Uit het behoefteonderzoek volgen de onderstaande conclusies ten aanzien van de gewenste woningprogrammering op de Sperwerstraat in Alkmaar. De belangrijkste conclusie is dat het woningbouwprogramma op hoofdlijnen aansluit op de woningbehoefte in het ruimtelijke verzorgingsgebied, waarmee de toets aan de ladder goed kan worden doorlopen.

#### *Ruimtelijk verzorgingsgebied*

Voor het onderzoek naar de woonbehoefte is gekeken naar de behoefte in de relevante regio. Aangezien 71% van alle verhuisstromingen van en naar Alkmaar binnen de eigen gemeente en binnen regio Alkmaar plaats hebben gevonden, kan gesteld worden dat de relevante woningmarktregio in dit geval de gemeente Alkmaar (primair) en regio Alkmaar (secundair) is.

#### *Woningbehoefte*

- Als gevolg van een sterke bevolkings- en huishoudensgroei is er tot 2030 een woningbehoefte van 2.550 woningen in de gemeente Alkmaar en circa 9.400 woningen in de regio Alkmaar. De totale plancapaciteit voor de gemeente telt circa 2.378 woningen. Dat betekent dat er nog ruimte is voor circa 172 woningen in de gemeente zelf. In de regio ligt dit echter anders en is er een hogere plancapaciteit dan dat er behoefte is (circa 155 meer plannen).2 Echter is er geen verschil gemaakt tussen harde en zachte plannen en kan het dus zijn dat niet al deze plannen gerealiseerd worden. Bovendien is het beoogde plan aan de Sperwerstraat al opgenomen in deze plancapaciteit. Met deze bevindingen kan geconcludeerd worden dat het planinitiatief voorziet in een kwantitatieve behoefte voor het primaire gebied, maar ook voor het secundaire gebied. Volgens de actuele planmonitorgegevens voor Regio Alkmaar is er grote behoefte aan het woningbouwprogramma zoals dat wordt voorgesteld voor de Sperwerstraat.
- Daarbij, stelt de gemeente, is het van belang om onder andere in te zetten op meer aanbod voor starters. In de regio Alkmaar is er schaarste in betaalbare woningen. De 78 woningen van het beoogde plan voldoen aan de kwalitatieve behoefte van de gemeente door betaalbare woningen toe te voegen (sociale huurwoningen en rijwoningen in de categorie goedkope koop). Bovendien zijn de rijwoningen ook geschikt voor de doelgroep gezinnen, Alkmaar verliest op termijn jonge gezinnen aan urbane gemeenten die veelal buiten Alkmaar en omgeving liggen. Daarom is het belangrijk om meer woningen voor gezinnen te realiseren.3
- Op termijn ontstaat er volgens de Woonvisie Regio Alkmaar4 in de sociale huursector schaarste aan voorraad, specifiek voor huurappartementen. Naar waarschijnlijkheid is die schaarste nu al gaande, want volgens de gemeente is er momenteel de meeste vraag naar sociale huurwoningen. Het realiseren van sociale huurwoningen past bovendien bij de ambities omtrent het versterken van woningmarktsegmenten waar een tekort aan bestaat, zoals die gesteld zijn in het RAP5 en Woningbouwafspraken en Programmering regio Alkmaar6 . Het planinitiatief bevat 64 sociale huurappartementen en kan daarom als een positieve ontwikkeling gezien worden met betrekking tot dit gegeven.
- Tenslotte past het initiatief van 14 rijwoningen (eengezinswoningen) en 64 sociale huurappartementen binnen de gewenste focus om in te spelen op de woningvraag in stedelijke gebieden nabij voorzieningen. Het beoogde planinitiatief is namelijk gelegen binnen het bestaand stedelijk gebied.

 2 Bevolkingsprognose Provincie Noord-Holland 2019-2040 & Plancapaciteit Noord-Holland (2019)

<sup>3</sup> Regionale Woonvisie Regio Alkmaar 2013-2020

<sup>4</sup> Regionale Woonvisie Regio Alkmaar 2013-2020

<sup>5</sup> RAP Regio Alkmaar 2016-2020

<sup>6</sup> Woningbouwafspraken en Programmering regio Alkmaar (2019)

# **3.2 Provinciaal beleid**

#### **3.2.1 Omgevingsvisie NH2050**

Op 19 november 2018 hebben de Provinciale Staten de Omgevingsvisie NH2050 vastgesteld. De voorgaande wettelijk verplichte provinciale plannen (Structuurvisie, het Provinciaal Verkeer- en Vervoerplan, het Milieubeleidsplan en de Watervisie) komen te vervallen en gaan op in één integrale omgevingsvisie voor de fysieke leefomgeving met onderliggende programma's.

In deze visie wordt de ambitie beschreven te zorgen voor balans tussen economische groei en leefbaarheid. De provincie onderscheidt een aantal algemene ambities en doelstellingen:

#### *a. Klimaatverandering*

De provinciale ambitie is een klimaatbestendig en waterrobuust Noord-Holland. We ontwikkelen en richten stad, land en infrastructuur klimaatbestendig en waterrobuust in. De provincie zet zich in om gebiedsgericht en in gezamenlijkheid met de partners die daar mede voor verantwoordelijk zijn de bodemdaling in veenweidegebieden af te remmen, te stoppen en zo mogelijk te herstellen.

#### *b. Gezondheid en veiligheid*

De provinciale ambitie is het behouden en waar mogelijk verbeteren van de kwaliteit van de fysieke leefomgeving. Dit betreft bodem, water, lucht, omgevingsveiligheid, geluidbelasting en (ontwikkelingen in) de ondergrond. In elk geval voldoet de provincie aan de wettelijke normen, en waar mogelijk zoekt de provincie ruimte voor verbetering. De provincie spant zich in om samen met de partners zo spoedig mogelijk aan de KRW-normen voor water en aan de WHO-normen voor luchtkwaliteit te voldoen, doch uiterlijk in 2027 wat betreft de KRW-normen en 2050 wat betreft de WHO-normen.

#### *c. Biodiversiteit en natuur*

De provinciale ambitie is om de biodiversiteit in Noord-Holland te vergroten, ook omdat daarmee andere ambities/doelen kunnen worden bereikt. Zoals een gezonde leefomgeving, economisch duurzame landbouw, bodem- en waterkwaliteit, aantrekkelijke verstedelijking en klimaatadaptatie

In de visie worden vijf samenhangende bewegingen omschreven die laten zien hoe de provincie wil omgaan met opgaven die op de samenleving afkomen en die de provincie wil faciliteren. De provincie geeft aantal ontwikkelprincipes en randvoorwaarden mee om de beweging naar de toekomst te kunnen maken. Het gaat om de volgende vijf bewegingen:

- **Dynamisch schiereiland**  hier is het benutten van de unieke ligging leidend waarbij de kustverdediging voorop staat en waar toeristische en recreatieve kansen benut kunnen worden en natuurwaarden worden toegevoegd.
- **Metropool in ontwikkeling** hierin wordt beschreven hoe de Metropoolregio Amsterdam steeds meer als één stad gaat functioneren en dat de reikwijdte van de metropool groter wordt. Door het ontwikkelen van een samenhangend metropolitaan systeem moet de agglomeratiekracht vergroot worden.
- **Sterke kernen, sterke regio's** deze beweging gaat over de ontwikkeling van centrumgemeenten die daarmee het voorzieningenniveau in de gehele regio waarin ze liggen vitaal houden en de kernen hun herkenbare identiteit behouden.
- **Nieuwe energie** in deze beweging gaat het over het benutten van de economische kansen van de energietransitie en circulaire economie.
- **Natuurlijk en vitaal landelijke omgeving** deze beweging gaat over het ontwikkelen van natuurwaarden in combinatie met het versterken van de (duurzame) agrifoodsector.

Voor dit plan is het onderdeel "sterke kernen, sterke regio's" van belang. De stad Alkmaar wordt namelijk (naast Den Helder, Hoorn en Hilversum) genoemd als een van deze steden. De volgende punten staan bij deze kernen centraal:

- Ontwikkelen op basis van eigen kracht en kwaliteiten
- Voorzieningenniveau en bereikbaarheid op peil houden
- Behoud en ontwikkeling van krachtige identiteiten
- Principe van versterken complementariteit en regionale netwerken
- Mogelijkheden om te bouwen voegen zich naar de vraag op dat moment

Een belangrijk uitgangspunt ten aanzien van woningbouw is: *"Nieuwe ontwikkelingen van woningbouw worden geconcentreerd in kernen, passend bij de rol van de kernen in het regionale netwerk, en voegen zich naar de vraag op basis van de meest actuele cijfers".*

Uitgangspunt bij dit principe is dat ontwikkelingen zo veel mogelijk binnenstedelijk en –dorps plaatsvinden. Dit geldt voor alle kernen. De omvang waarin dit gebeurt, wordt ingegeven door de vraag die er op dat moment is (meest actuele bevolkingsprognoses). Deze wordt afgelezen aan de hand van demografische ontwikkelingen (afspraken over uitleglocaties worden aan de actuele prognoses aangepast), periodieke monitors over woonwensen en woonbehoefte-onderzoeken. Deze ontwikkelingen en daaruit voortvloeiende afspraken worden regionaal ingevuld met ruimte voor maatwerk en herijking. De omvang en verschijningsvorm is passend bij de kernen waarbij grofweg drie typen kernen vallen te onderscheiden.

In dit geval is sprake van woningbouw in bestaand stedelijk gebied. In de 'ladder voor duurzame verstedelijking' in de bijlagen is de actuele behoefte van de woningbouw opgenomen. Het plan is passend in de omgeving en het regionale netwerk. Het plan is dan ook niet in strijd met de provinciale omgevingsvisie.

### **3.2.2 Provinciale Ruimtelijke Verordening**

De doorwerking van de structuurvisie in bestemmingsplannen vindt plaats door middel van de provinciale ruimtelijke verordening. In de Provinciale Ruimtelijke Verordening is de doorwerking van de Structuurvisie Noord-Holland 2040 in bestemmingsplannen nader uitgewerkt. In de verordening zijn verschillende regels opgenomen. Er zijn regels voor het zowel het bestaand bebouwd gebied (BBG) als het landelijk gebied, regels voor uitsluitend het bestaand bebouwd gebied en regels voor uitsluitend het landelijk gebied. Op verschillende regels die van belang zijn voor het plangebied wordt in het navolgende ingegaan.

De ontwikkeling die door het voorliggende bestemmingsplan mogelijk gemaakt wordt, ligt binnen het bestaand bebouwd gebied en leidt daarmee niet tot een onwenselijke verdichting van stedelijke functies in het landelijk gebied.

## **3.3 Regionaal beleid**

### **3.3.1 Regionaal Actie Programma (RAP)**

De gemeenten in de regio Alkmaar hebben gezamenlijk een Regionaal Actie Programma (RAP) wonen vastgesteld. Op basis van demografische ontwikkelingen en prognoses voor de regio en meer

specifiek per gemeente is de ambitie op het gebied van wonen uitgewerkt en vertaald naar de woningbehoefte in kwantiteit en kwaliteit. Het RAP bestrijkt de periode 2016 - 2020 en is een uitwerking van de Regionale Woonvisie 2013-2020. De concrete afspraken zijn vastgelegd in een convenant.

In het RAP is een 8-tal afspraken opgenomen waarin partijen overeenkomen om op een flexibele wijze duurzame plannen te ontwikkelen, zoveel mogelijk binnen stedelijk gebied, die een bijdrage leveren aan de duurzaamheidsdoelstellingen en aansluiten bij de toekomstige vraag in kwantitatieve en kwalitatieve zin. Onderhavig plan sluit hierop aan.

# **3.4 Gemeentelijk beleid**

#### **3.4.1 Omgevingsvisie gemeente Alkmaar**

Op 5 oktober 2017 heeft de gemeente Alkmaar haar omgevingsvisie Alkmaar 2040 vastgesteld. Daarin worden de kaders geschetst waarbinnen de gemeente om wil gaan met ontwikkelingen die zich voordoen. De omgevingsvisie is een integraal strategisch document dat zich richt op het versterken van de omgevingskwaliteit van de stad en omliggende dorpen.

De gemeente heeft in de omgevingsvisie haar ambities voor de stad en het buitengebied geformuleerd voor bewoners en bezoekers. Naast de ambities voor de ontwikkeling van de stad Alkmaar wordt in de omgevingsvisie ingezet op een toekomst bestendig en innovatief landelijk gebied. Specifiek is voor de ontwikkeling van dorpen benoemd dat de oorspronkelijke dorps structuur het leidend ruimtelijk uitgangspunt zal moeten vormen.

In de omgevingsvisie is voor de korte termijn opgenomen dat de gemeente kiest voor een vermindering met 20% van CO2-emissie in 2020 en dat de nieuwbouw in de nabije toekomst energieneutraal is. Voor de langere termijn geldt een energie neutrale regio Noord-Holland Noord in 2040 welke in 2050 geheel aardgasvrij moet zijn.

Het voorliggende plan gaat mee in deze ambities.

#### **3.4.2 Welstandsnota Alkmaar**

In de Welstandsnota (vastgesteld 26 september 2016) worden de criteria die ten grondslag liggen aan de redelijke eisen van welstand, die gelden voor de gemeente, uitgewerkt, om zo het belang van een aantrekkelijke bebouwde omgeving te behartigen.

Doel van het welstandsbeleid is het streven naar behoud van en versterken van de kwaliteit van het beeld in het beschermd dorpsgezicht en het landelijk gebied. Voor de overige kernen geldt dat de historische karakteristieken zo goed mogelijk beschermd dienen te worden en dat nieuwe ontwikkelingen voortbouwen op wat reeds aanwezig is.

De gemeente is onderverdeeld in verschillende welstandsgebieden. Het plangebied is gelegen in het woongebied 'Woonerven en de Mare', zoals te zien is in figuur 3.1.

Figuur 3.1: Uitsnede kaart welstandsgebieden Alkmaar

Binnen het gebied 'Woonerven en de Mare' ligt het plangebied in het deel 'De Horn'. De Horn heeft een *regulier* welstandsbeleid. Hierbinnen geldt het volgende welstandsbeleid:

*"De Horn is een regulier welstandsgebied. De waarde ligt vooral in het rustig wonen in groene buurten zonder doorgaande routes. De waarde van de bebouwing is vooral gelegen in de samenhang tussen de stedenbouwkundige eenheden met ieder hun architectonische variaties. De architectuur is in het algemeen eenvoudig. Het is een wijk met veel variatie in verkaveling, massa en uitwerking zonder uitschieters.*

*Uitgangspunt voor welstand is het beheer van de samenhang binnen de stedenbouwkundige eenheden. De nadruk ligt op het aanzien vanuit de openbare ruimte. Per cluster is met name samenhang in de bouwvolumes en architectonische hoofdlijnen van belang. Voor op- en aanbouwen is afstemming op de belendingen en de rest van het cluster uitgangspunt. Bouwwerken aan achterkanten kunnen nadrukkelijk zichtbaar zijn vanuit de openbare ruimte. Mede door de grote hoeveelheid groen zal dit op de begane grond in de regel meevallen. Daarom is hier het voorkomen van excessen de basis voor welstand."*

De gemeenteraad heeft daarnaast aparte welstandscriteria vastgesteld tegelijk met onderhavig plan. Deze criteria zijn nodig om kwaliteit en samenhang in de planvorming te bereiken. De richtlijnen zijn een aanvulling op de welstandscriteria voor De Horn, waar een gemiddeld welstandsniveau van toepassing is. De welstandsnota voorziet voor De Horn vooral in criteria als het gaat om bebouwing binnen de bestaande stedenbouwkundige structuren. Deze ontwikkeling aan de Sperwerstraat vormt een eigen stedenbouwkundige eenheid die, net als in de overige delen van De Horn, in samenhang is ontworpen.

In de nota met uitgangspunten/richtlijnen voor de herontwikkeling van de Sperwerstraat worden de volgende zaken beschreven:

- Alle gevels gericht naar openbaar gebied, dienen uitstraling te hebben en te behandeld te worden als volwaardige (kop-) gevels. Met name op plekken als zichtpunten vanuit zijstraten of bij frontaalzichten bij groenstroken is dit belangrijk. Blinde gevels gericht op openbaar terrein zijn uitgesloten;
- Woningen en erfafscheidingen gericht op openbaar gebied vormen een Gesamkunstwerk. Erfafscheidingen zijn in samenhang ontworpen en passen binnen dezelfde architectuur. Hierdoor wordt een rommelig beeld voorkomen van allerhande schuttingen en ontstaat een rustiger straatbeeld;
- Appartementengebouwen hebben een alzijdige uitstraling. Zeker bij een hoger appartementengebouw met meer zicht vanuit de omgeving is het belangrijk dat er geen achterzijde wordt waargenomen;
- Een keuze voor alzijdigheid brengt een extra ontwerpinspanning met zich mee bij een keuze voor appartementen met een galerijontsluiting. De galerijzijde dient ter begeleiding van de Schagerweg N245 een uitnodigende uitstraling te hebben. Er kan daarom niet worden volstaan met een klassieke onbehandelde galerij. Oplossingen om de aanblik van een galerij meer kwaliteit te geven, zijn het toepassen van een gevel voor de galerij en/of het combineren van buitenruimten met de galerij. Ook kan de galerij worden gebruikt als speels (en functioneel) verbindend element tussen meerdere losse blokken;
- Alle woningen maken contact met de buitenwereld en zijn niet in zichzelf gekeerd. Dat houdt in dat voorzijden naar het openbaar gebied zijn gekeerd en dat de woningen soepel overgaan in de openbare ruimte. Bijvoorbeeld door een encroachment-zone te creëren aan de voorzijde van de woningen;
- Vanaf het begin is er een heldere gedachte over hoe het parkeren wordt opgelost: zoveel mogelijk uit zicht door in parkeerkoffers te werken of door het parkeren langs het geluidsscherm te plaatsen, ingekleed door groen. Voor zover er centraal in het gebied binnen de openbare ruimte wordt geparkeerd, wordt dit groen opgelost: bijvoorbeeld door (speels) bomen te plaatsen tussen de parkeerplekken en met halfverharding te werken.

Bij de uitwerking van het plan wordt aangesloten bij de genoemde (welstands)criteria zoals hiervoor zijn beschreven.

### **3.4.3 Groenbeleidsplan 2017 – 2027**

De gemeente Alkmaar heeft haar visie en ambities op het gebied van (openbaar) groen omschreven in het groenbeleidsplan 2017 - 2027. Het groenbeleidsplan is kaderstellend en geeft richting aan het groenbewust handelen bij ruimtelijke ontwikkelingen

Groen in Alkmaar is essentieel voor een duurzame, gezonde en prettige omgeving. De diversiteit aan groen in het stedelijk gebied, de dorpen en het omliggende landschap vormt een waardevol geheel. Het groen in Alkmaar draagt positief bij aan een goede leefkwaliteit.

Groen draagt bij aan de identiteit van de leefomgeving, het bevorderen van de gezondheid van mens en milieu, het behoud en versterken van biodiversiteit en het realiseren van een klimaatbestendige gemeente.

Onderdeel van het gemeentelijk groenbeleid is de gemeentelijke ecologische hoofdstructuur (als onderdeel van hoofdgroenstructuur). Deze bestaat uit kerngebieden (parken) en ecologische verbindingszones. Langs de randen van het plangebied lopen twee gemeentelijke ecologische verbindingszones:

- Ecologische verbinding noord zuid langs de Hoevervaart (Natuurdoeltypen: water, oever & moeras, (bloemrijk) droog grasland)
- Ecologische verbinding west oost tussen de parken Alkmaarderhout en de Egmonderhout (Natuurdoeltypen: bos & struweel, -bloemrijk- droog grasland).

Gemeentelijk beleid ten aanzien van deze zones is behoud en ontwikkeling.

Met onderhavig plan wordt zo veel mogelijk groen behouden. Daarnaast worden nieuwe verspreidde groenstructuren aangelegd, zoals te zien is in de tekeningen in hoofdstuk 2. De ambities rondom groen zijn verbeeld in figuur 3.2. Hiermee wordt zo veel mogelijk aangesloten op het gemeentelijk groenbeleidsplan.

- 
Figuur 3.2: Groenambities

# **4. OMGEVINGSASPECTEN**

In dit hoofdstuk worden de diverse relevante omgevingsaspecten aangehaald en wordt het plan hieraan getoetst.

# **4.1 Verkeer en parkeren**

#### **4.1.1 Toetsingskader**

#### **Verkeer**

Een toename of wijziging van functies zorgt voor een verandering in de verkeersgeneratie. Met behulp van de CROW-publicatie 318 kan de verkeersgeneratie van een bepaalde functie worden berekend. Een eventuele toename mag niet voor negatieve effecten zorgen met betrekking tot de verkeersdrukte en –veiligheid.

#### **Parkeren**

De parkeernormen van de gemeente Alkmaar zijn opgenomen in de "Parkeernormennota 2017-2027". Aan de hand van deze normen worden de benodigde parkeerplaatsen voor een bepaalde functie bepaald. In figuur 4.1 zijn de parkeernormen voor woningen weergegeven. Het plangebied is gelegen in de zone 'overig'.

| Hoofdcategorie Wonen                                                          | Eenheid    | Centrum &<br>Spoorbuurt |      | Schil |      | Overstad en<br>Overig |      | Aandeel<br>bezoekers |
|-------------------------------------------------------------------------------|------------|-------------------------|------|-------|------|-----------------------|------|----------------------|
| Functie                                                                       |            | min.                    | max. | min.  | max. | min.                  | max. |                      |
| Woning groot (> 125 BVO)16                                                    | per woning | 1,1                     | 1.3  | 1.5   | 1,7  | 1,7                   | 2,0  | 0,3                  |
| Woning (100 - 125 m² BVO)16                                                   | per woning | 0.9                     | 1,1  | 1,3   | 1,5  | 1,5                   | 1.8  | 0,3                  |
| Woning (75 - 100 m² BVO)16                                                    | per woning | 0.8                     | 1.0  | 1.1   | 1.3  | 1.3                   | 1.7  | 0,3                  |
| Woning klein (45 - 75 m² BVO)16                                               | per woning | 0,6                     | 0.8  | 0,9   | 1,1  | 1,0                   | 1.6  | 0,3                  |
| Woning klein (< 45 m² BVO)16                                                  | per woning | 0.4                     | 0.6  | 0.4   | 0,6  | 0.3                   | 0.6  | 0.2                  |
| Serviceflat, aanleunwoning17, kamer voor<br>niet-zelfstandigen studentenkamer | per woning | 0.4                     | 0.6  | 0.9   | 1.1  | 0.6                   | 1.3  | 0.3                  |

Figuur 4.1: Parkeernormen voor woningen (bron: "Parkeernormennota 2017-2027" gemeente Alkmaar)

#### **4.1.2 Onderzoek**

#### **Verkeer**

Om de verkeersgeneratie van een bepaalde functie te berekenen kan gebruik worden gemaakt van kengetallen van het CROW. Hierna wordt een overzicht gegeven van de kengetallen die voor onderhavig plan van belang zijn. Hierbij is onderscheidt gemaakt tussen rijwoningen, etagewoningen duur en etagewoningen goedkoop. Voor de gegevens is uitgegaan van een ligging in een sterk stedelijk gebied (aangezien de omgevingsadressendichtheid van Alkmaar tussen 1.500 en 2.500 adressen per km2 ligt).

| Functie                | Aantal | Mvt/woning/etmaal | Verkeersgeneratie |
|------------------------|--------|-------------------|-------------------|
| Rijwoningen            | 14     | 6,7               | 93,8              |
| Etagewoningen duur     | 56     | 5,2               | 291,2             |
| Etagewoningen goedkoop | 8      | 3,2               | 25,6              |
| Totaal                 |        |                   | 410,6             |

Uit de tabel blijkt dat het plangebied in de toekomstige situatie circa 411 mvt/etmaal zal genereren. Vergeleken met de huidige feitelijke situatie zal de verkeersgeneratie dan ook toenemen met circa 411 mvt/etmaal, aangezien het plangebied op dit moment braak ligt.

In planologische zin zal de verkeersgeneratie echter niet toenemen. Volgens het geldende bestemmingsplan is namelijk al veel toegestaan in het plangebied, waaronder ook bijvoorbeeld een school of een evenemententerrein. Dergelijke functies over een relatief groot oppervlakte zoals onderhavig plangebied, zorgen voor een veel hogere verkeersgeneratie dan met dit woningbouwplan wordt gegenereerd. Het is daarom ook te verwachten dat de huidige infrastructuur het toekomstige verkeer goed kan verwerken. De Sperwerstraat is een erftoegangsweg waar de snelheid maximaal 30 km/uur bedraagt en blijft. Een nieuwbouwplan in deze omvang past goed binnen dit verkeersregiem.

Vanuit verkeersveiligheidsoogpunt worden geen nieuwe ontsluitingen op de Laan van Tata of de N245 gerealiseerd. Een weergave van de huidige en toekomstige verkeersstructuur is weergegeven in figuur 4.2. Bewoners en bezoekers zullen het plangebied over het algemeen bereiken via de N245, Laan van Tata, Laan van Parijs en Albatrosweg. Het wordt niet noodzakelijk geacht om voor de verkeersveiligheid maatregelen te treffen aan deze wegen ten behoeve van onderhavig plan en bijbehorend verkeer. Het onderdeel 'verkeer' zorgt dan ook niet voor belemmeringen.

Figuur 4.2: Bestaande en nieuwe wegenstructuur

#### **Parkeren**

Met onderhavig plan worden 64 appartementen en 14 rijwoningen mogelijk gemaakt. De rijwoningen kunnen gezien worden als "Woning groot (>125 BVO)" volgens de parkeernota van Alkmaar. Voor deze woningen geldt daarom een parkeernorm van minimaal 1,7 parkeerplaats per woning. Van de in totaal 64 appartementen kunnen 8 appartementen gezien worden als "Woning klein (>45 BVO)" en 56 appartementen als "Woning (100-125 BVO)". Hiervoor geldt een parkeernorm van minimaal 0,3 parkeerplaats per woning en 1,5 parkeerplaats per woning. Dit leidt tot het volgende overzicht:

| Functie                 | Aantal | Parkeernorm | Parkeerbehoefte |
|-------------------------|--------|-------------|-----------------|
| Woning groot (>125 BVO) | 14     | 1,7         | 23,8            |
| Woning (100-125 BVO)    | 56     | 1,5         | 84,0            |
| Woning klein (>45 BVO)  | 8      | 0,3         | 2,4             |
| Totaal                  |        |             | 110,2           |

In totaal zijn 111 parkeerplaatsen noodzakelijk voor de 78 woningen in het plangebied. In figuur 2.3 in paragraaf 2.2 is te zien dat met dit plan circa 140 parkeerplaatsen worden aangelegd. Hiermee wordt dus (ruimschoots) voldaan aan de parkeernormen van de gemeente Alkmaar. Het onderdeel 'parkeren' zorgt dan ook niet voor belemmeringen voor onderhavig bestemmingsplan.

#### **4.1.3 Conclusie**

Het aspect 'verkeer en parkeren' zorgt niet voor belemmeringen.

# **4.2 Geluid**

### **4.2.1 Toetsingskader**

Op basis van de Wet geluidhinder (artikel 77 Wgh) dient bij een bestemmingsplan een akoestisch onderzoek te worden uitgevoerd als het plan mogelijkheden biedt voor:

- de toevoeging van een nieuwe woning of andere geluidsgevoelige functie binnen de zone van een weg;
- de aanleg van een nieuwe weg;
- de reconstructie van een bestaande weg.

De breedte van de zone van een weg is afhankelijk van het aantal rijstroken, het stedelijk gebied en de maximumsnelheid. In een akoestisch onderzoek kunnen wegen waarvoor een maximumsnelheid van 30 km/uur geldt buiten beschouwing worden gelaten.

#### **Tabel: Breedte geluidszones langs wegen**

|                         | Aantal rijstroken | Zone breedte |  |
|-------------------------|-------------------|--------------|--|
| Stedelijk gebied        | 1 of 2            | 200 meter    |  |
|                         | 3 of meer         | 350 meter    |  |
| Buiten stedelijk gebied | 1 of 2            | 250 meter    |  |
|                         | 3 of 4            | 400 meter    |  |
|                         | 5 of meer         | 600 meter    |  |

In de Wgh zijn grenswaarden opgenomen met betrekking tot de geluidbelasting op de gevels van woningen en andere geluidgevoelige bestemmingen. De voorkeursgrenswaarde voor de geluidbelasting op de gevel is 48 dB en mag in principe niet worden overschreden. Onder bepaalde voorwaarden, als maatregelen onvoldoende doeltreffend zijn en het voldoen aan de grenswaarden onoverkomelijke bezwaren ontmoet van landschappelijke, stedenbouwkundige of financiële aard, mag de geluidbelasting hoger zijn dan de voorkeursgrenswaarde. Hiervoor dient middels een ontheffing een hogere waarde te worden vastgesteld.

| Situatie                                       | Maximale ontheffings | Artikel               |  |
|------------------------------------------------|----------------------|-----------------------|--|
|                                                | waarde               |                       |  |
| Stedelijk gebied                               |                      |                       |  |
| <br>Nieuwe woningen                           | 63 dB                | Artikel 83, lid 2 Wgh |  |
| <br>Vervangende nieuwbouw                     | 68 dB                | Artikel 83, lid 5 Wgh |  |
| Buiten stedelijk gebied                        |                      |                       |  |
| <br>Nieuwe woningen                           | 53 dB                | Artikel 83, lid 1 Wgh |  |
| <br>Agrarische bedrijfsbebouwing              | 58 dB                | Artikel 83, lid 4 Wgh |  |
| <br>Vervangende nieuwbouw                     | 58 dB                | Artikel 83, lid 7 Wgh |  |
| <br>Vervangende nieuwbouw* binnen de zone van | 63 dB                | Artikel 83, lid 6 Wgh |  |
|                                                |                      |                       |  |

#### **Tabel: Maximale ontheffingswaarden**

een autoweg of autosnelweg

*Met dien verstande dat de vervanging niet zal leiden tot een ingrijpende wijziging van de bestaande stedenbouwkundige functie of structuur en een wezenlijke toename van het aantal geluidgehinderden bij toetsing op bouwplanniveau voor ten hoogte 100 woningen.

#### **4.2.2 Onderzoek**

Er is door M+P raadgevende ingenieurs BV een akoestisch onderzoek uitgevoerd voor het plangebied7 . Voor het volledige onderzoek wordt verwezen naar de bijlagen. Hierna worden de belangrijkste conclusies beschreven.

Uit de berekeningen aan het wegverkeerslawaai blijkt dat zowel de N245 als de Laan van Tata leiden tot overschrijdingen van de voorkeursgrenswaarde. Voor deze geluidsbronnen zijn hogere grenswaarden nodig. De maximale ontheffingswaarde wordt nergens overschreden.

Ontwikkelaar en gemeente hebben aangegeven behoefte te hebben aan een marge van 15 cm op de randen van de bouwvlakken. Een dergelijke kleine afwijking van het bouwvlak heeft geen invloed op de berekende geluidsbelastingen. Ook indien de gebouwen 15 cm dichter bij de bron komen te liggen, leidt dit niet tot andere resultaten dan hetgeen gepresenteerd in dit rapport.

Ten zuidwesten van het plangebied ligt een medisch kinderdagverblijf. In het KDV worden op dit moment geen kinderen van ouder dan 4 jaar toegelaten, en naar alle waarschijnlijkheid blijft dit zo in de toekomst. Uitgaande van die situatie wordt ruimschoots voldaan aan de eisen uit het Activiteitenbesluit en aan een goed woon- en leefklimaat.

Hoewel onwaarschijnlijk is het mogelijk dat er toch een groep kinderen tussen de 5 en 8 jaar op het KDV komt. Ook in die situatie wordt voldaan aan het Activiteitenbesluit. Echter wordt niet bij alle woningen voldaan aan stap 3 uit het VNG stappenplan: bij een tweetal woningen bedragen piekniveaus 72 en 73 dB(A). Toch achten wij de kans op hinder klein. Ten eerste, omdat het nieuwbouwwoningen

 7 Bestemmingsplanwijziging plan Sperwerstraat te Alkmaar, akoestisch onderzoek, M+P raadgevende ingenieurs BV, 8 november 2019, kenmerk: M+P.GALK.19.02.1

betreft en uitgegaan kan worden van een geluidwering van 20 dB, waardoor piekwaarden binnenshuis voldoen aan de binnenwaarden genoemd in het Activiteitenbesluit. Ten tweede, omdat het 'explosieve gedrag' dat de piekwaarden veroorzaakt slechts gedurende beperkte tijd en altijd doordeweeks in de dagperiode zal voorkomen. En tot slot, omdat het sowieso zeer de vraag is of er ooit kinderen met 'explosief gedrag' op deze locatie terecht komen.

Wij adviseren hogere waarden vast te stellen vanwege wegverkeerslawaai op basis van de geluidsbelastingen gepresenteerd in Bijlage C. Daarnaast stellen wij voor om de volgende voorwaarden op te nemen in de planregels horende bij het bestemmingsplan:

- Indien op een geveldeel sprake is van een hogere waarde, dient bij het bepalen van de geluidswerende maatregelen volgens het Bouwbesluit uitgegaan te worden van de gecumuleerde waarden, conform gemeentelijk beleid.
- Woningen dienen tweezijdig te worden georiënteerd, buitenruimten worden aan de geluidsluwe zijden gerealiseerd, en 30% van het verblijfsoppervlak wordt aan de geluidsluwe zijde gelegen.
- Alle woningen dienen te zijn voorzien van een geluidsluwe zijde, eventueel door toepassing van (afschermende) maatregelen aan het gebouw.

#### **4.2.3 Conclusie**

Uit de berekeningen van het wegverkeerslawaai blijkt dat zowel de N245 als de Laan van Tata leiden tot overschrijdingen van de voorkeursgrenswaarde. Voor deze geluidsbronnen zijn hogere grenswaarden nodig. De N245 zorgt daarnaast op één geveldeel voor een overschrijding van de maximale ontheffingswaarde. Ter waarborging van een acceptabel woon- en leefklimaat in de woningen zijn in de regels van het bestemmingsplan enkele regels opgenomen m.b.t. verkeersgeluid.

## **4.3 Luchtkwaliteit**

#### **4.3.1 Toetsingskader**

De hoofdlijnen voor regelgeving rondom luchtkwaliteitseisen staan beschreven in de Wet milieubeheer (hoofdstuk 5, titel 5.2 Wm). Hierin zijn grenswaarden opgenomen voor luchtvervuilende stoffen. Voor ruimtelijke projecten zijn fijn stof (PM10 en PM2,5) en stikstofdioxide (NO2) de belangrijkste stoffen.

Een project is toelaatbaar als aan één van de volgende voorwaarden wordt voldaan:

- er is geen sprake van een feitelijke of dreigende overschrijding van een grenswaarde;
- het project leidt per saldo niet tot een verslechtering van de luchtkwaliteit;
- het project draagt alleen niet in betekenende mate bij aan de luchtverontreiniging;
- het project is opgenomen in het Nationaal Samenwerkingsprogramma Luchtkwaliteit (NSL) of een regionaal programma van maatregelen.

Om te bepalen of een project "niet in betekenende mate" bijdraagt aan de luchtkwaliteit is een algemene maatregel van bestuur 'Niet in betekenende mate' (Besluit NIBM) en een ministeriële regeling NIBM (Regeling NIBM) vastgesteld waarin de uitvoeringsregels zijn vastgelegd. Een project kan in twee situaties NIBM bijdragen aan de luchtkwaliteit:

- het project behoort tot de lijst met categorieën van gevallen (inrichtingen, kantoor- en woningbouwlocaties) die is opgenomen in de Regeling NIBM;
- het project heeft een toename van minder dan 3% van de jaargemiddelde concentratie NO2 en PM10 (1,2μg/m3 ).

### **4.3.2 Onderzoek**

#### *Invloed van het plan op de luchtkwaliteit*

Uit paragraaf 4.1 blijkt dat het plangebied in de toekomstige situatie circa 411 motorvoertuigen per etmaal zal generen. Om aan te tonen wat het effect hiervan is op de luchtkwaliteit kan gebruik worden gemaakt van de NIBM-tool. In figuur 4.3 zijn de resultaten van deze tool weergegeven.

# **Worst-case berekening voor de bijdrage van het extra verkeer als gevolg van een plan op de luchtkwaliteit**

|                                                                | Jaar van planrealisatie | 2020 |  |  |
|----------------------------------------------------------------|-------------------------|------|--|--|
| Extra verkeer als gevolg van het plan                          |                         |      |  |  |
| Extra voertuigbewegingen (weekdaggemiddelde)                   | 411                     |      |  |  |
|                                                                | Aandeel vrachtverkeer   | 0,0% |  |  |
| Maximale bijdrage extra verkeer                                | NO2 in μg/m3            | 0,34 |  |  |
|                                                                | PM10 in μg/m3           | 0,06 |  |  |
| Grens voor "Niet In Betekenende Mate" in μg/m3                 | 1,2                     |      |  |  |
| Conclusie                                                      |                         |      |  |  |
| De bijdrage van het extra verkeer is niet in betekenende mate; |                         |      |  |  |
| geen nader onderzoek nodig                                     |                         |      |  |  |
|                                                                |                         |      |  |  |

Figuur 4.3: Resultaten NIBM-tool

Geconcludeerd wordt dat de bijdrage van het verkeer door onderhavig plan 'niet in betekenende mate' is. Om deze reden wordt een nader onderzoek naar luchtkwaliteit niet noodzakelijk geacht.

#### *Invloed van de luchtkwaliteit op het plan*

Ook moet gekeken worden naar de huidige luchtkwaliteit ter plaatse van het plangebied. De achtergrondwaarden van stikstof en fijnstof in de lucht, kunnen worden achterhaald middels de NSL-monitoringstool. In figuur 4.4 zijn de achtergrondwaarden ter plaatse van de dichtstbijzijnde meetpunten weergegeven. Geconcludeerd wordt dat de waarden ruim onder de norm liggen. Om deze reden kan geconcludeerd worden dat sprake is van een goed woon- en leefklimaat in het kader van de luchtkwaliteit.

| Meetpunt | Id   | μg/m3<br>NO2 | μg/m3<br>PM10 | PM10<br>overschrijdingsdagen | μg/m3<br>PM2.5 | Jaar |
|----------|------|--------------|---------------|------------------------------|----------------|------|
| 1        | 8881 | 16.6         | 18.5          | 6.5                          | 10.4           | 2020 |
| 2        | 8483 | 17.2         | 18.6          | 6.6                          | 10.4           | 2020 |
| 3        | 8484 | 17.2         | 18.6          | 6.6                          | 10.4           | 2020 |
| 4        | 8493 | 17.3         | 18.6          | 6.6                          | 10.4           | 2020 |
| 5        | 8494 | 17.3         | 18.6          | 6.6                          | 10.4           | 2020 |
| 6        | 8894 | 16.6         | 18.5          | 6.5                          | 10.4           | 2020 |
| 7        | 8482 | 17.2         | 18.6          | 6.6                          | 10.4           | 2020 |
| 8        | 8492 | 17.1         | 18.6          | 6.6                          | 10.4           | 2020 |
| Norm     |      | 40           | 40            | 35                           | 25             |      |

Figuur 4.4: Achtergrondwaarden luchtkwaliteit (bron: NSL-monitoringstool)

#### **4.3.3 Conclusie**

Het aspect 'luchtkwaliteit' zorgt niet voor belemmeringen voor onderhavig bestemmingsplan.

### **4.4 Bedrijven en milieuzonering**

#### **4.4.1 Toetsingskader**

Onder milieuzonering wordt verstaan het waar nodig zorgen voor een voldoende ruimtelijke scheiding tussen enerzijds bedrijven of overige milieubelastende functies en anderzijds milieugevoelige functies zoals woningen. Bij de planontwikkeling dient rekening te worden gehouden met milieuzonering om de kwaliteit van het woon- en leefmilieu te handhaven en te bevorderen en daarnaast bedrijven voldoende zekerheid te bieden dat zij hun activiteiten duurzaam binnen aanvaardbare voorwaarden kunnen uitvoeren.

#### *Richtafstanden*

Bij de milieuzonering wordt gebruik gemaakt van de door de Vereniging van Nederlandse Gemeenten (VNG) opgestelde publicatie 'Bedrijven en milieuzonering'8 . In de publicatie is een lijst opgenomen met bedrijfstypen. Voor de bedrijfstypen zijn indicatieve (richt)afstanden bepaald voor de milieuaspecten geur, stof, geluid en gevaar. De richtafstanden vormen een indicatie van de aanvaardbaarheid in de situatie dat gevoelige functies in de nabijheid van milieubelastende functies worden gesitueerd. Indien bekend is welke activiteiten concreet worden beoogd of aanwezig zijn, kan gemotiveerd worden uitgegaan van de daadwerkelijk te verwachten milieubelasting (in plaats van de richtafstanden).

#### *Omgevingstype*

De richtafstanden zijn afgestemd op de omgevingskwaliteit zoals die wordt nagestreefd in een rustige woonwijk of een vergelijkbaar omgevingstype (zoals een rustig buitengebied, een stiltegebied of een natuurgebied). Een rustige woonwijk is een woonwijk die is ingericht volgens het principe van functiescheiding. Afgezien van wijkgebonden voorzieningen komen vrijwel geen andere functies (zoals bedrijven en kantoren) voor. Binnen gemengde gebieden heeft men te maken met milieubelastende en milieugevoelige functies die op korte afstand van elkaar zijn gesitueerd. Direct naast woningen komen andere functies voor zoals winkels, horeca en kleine bedrijven. Voorbeelden van gebieden met functiemenging zijn horecaconcentratiegebieden, stadscentra, winkelcentra en winkelgebieden van dorpskernen, woon-werkgebieden met kleinschalige ambachtelijke bedrijvigheid, gebieden langs stadstoegangswegen met meerdere functies en lintbebouwing in het buitengebied met veel agrarische en andere bedrijvigheid. Onderhavig plangebied kan gezien worden als een rustige woonwijk.

### **4.4.2 Onderzoek**

#### *Invloed van het initiatief op de omgeving*

Met dit initiatief worden in totaal 78 woningen mogelijk gemaakt. Woningen kunnen niet gezien worden als milieubelastende functies. Een woning kent dan ook geen milieucategorie of een aan te houden richtafstand. Negatieve invloed op het woon- en leefklimaat bij omliggende milieugevoelige functies is dan ook uit te sluiten.

#### *Invloed van de omgeving op het initiatief*

Om te bepalen of sprake is van een goed woon- en leefklimaat ter plaatse van de nieuwe woningen is van belang dat er geen hinder ontstaat vanwege bijvoorbeeld geur of geluid door omliggende milieubelastende functies. In de omgeving van het plangebied komen geen veehouderijen of bedrijven-/industrieterreinen voor.

Ten westen en zuiden van het plangebied liggen enkele maatschappelijke functies, zoals een basisschool en enkele zorgverleners. De school heeft de milieucategorie 2 met een bijbehorende richtafstand van 30 meter. Zoals blijkt uit de tekeningen in paragraaf 2 ligt het dichtstbijzijnde appartementencomplex op circa 38 meter van de school in het westen en daarmee buiten de richtafstand.

Het kinderdagverblijf in het zuiden ligt op kortere afstand van de woningen dan 30 meter. De richtafstand van een kinderdagverblijf wordt gevormd door het aspect 'geluid'. Het kinderdagverblijf is daarom meegenomen in het akoestisch onderzoek. Voor dit onderdeel wordt verwezen naar paragraaf 4.2.

 8 'Bedrijven en Milieuzonering', Uitgave VNG, Den Haag, 2009.

De overige functies in de omgeving hebben de milieucategorie 1 en richtafstand van 10 meter. Uit de stedenbouwkundig tekeningen in hoofdstuk 2 blijkt dat de toekomstige woningen gerealiseerd worden op een afstand die groter is dan 10 meter vanaf de bestemmingsgrenzen van deze functies.

Ten noordoosten van het plangebied op circa 90 meter van het dichtstbijzijnde woonblok in het plangebied, ligt een akker- en tuinbouwbedrijf. Dit bedrijf kent volgens de VNG-brochure met richtafstanden de milieucategorie 2 en een richtafstand van 30 meter. Het plangebied ligt hier ruim buiten.

Geconcludeerd wordt dat de toekomstige woningen zijn gelegen buiten alle richtafstanden van de milieubelastende functies in de omgeving. Om deze reden kan gezegd worden dat sprake is van een goed woon- en leefklimaat in de nieuwe woningen.

#### **4.4.3 Conclusie**

Het aspect 'bedrijven en milieuzonering' zorgt niet voor belemmeringen voor onderhavig bestemmingsplan.

## **4.5 Geur agrarisch**

#### **4.5.1 Toetsingskader**

Voor veehouderijen is de regelgeving ten aanzien van het specifieke aspect geur vastgelegd in de Wet geurhinder en veehouderij (Wgv). Bij nieuwe planologische projecten in het kader van de Wet ruimtelijke ordening dient te worden gekeken naar de aanvaardbaarheid van deze plannen in verband met omliggende geurbronnen, de zogenaamde omgekeerde werking. In de Wgv zijn voor verschillende dieren geuremissienormen opgenomen die de maximale geurbelasting op een gevoelig object bepalen. Als de geuremissie van een dier niet bekend is, stelt de wet minimumafstanden tussen een veehouderij en een geurgevoelig object. Als die geuremissie wel bekend is, dan moet de geurbelasting worden berekend. De emissie van geurstoffen uit een veehouderijbedrijf wordt uitgedrukt in geureenheden. De berekende geurbelasting wordt getoetst aan de norm (de maximale belasting die het bedrijf mag veroorzaken). Gemeenten mogen, binnen bepaalde bandbreedten, van deze wettelijke normen afwijken als er een gebiedsvisie is opgesteld en een geurverordening is vastgesteld.

#### **4.5.2 Onderzoek**

In de omgeving van het plangebied bevinden zich geen veehouderijen. Ten noordoosten van het plangebied ligt een akker- en tuinbouwbedrijf, zoals beschreven in voorgaande paragraaf. Het plangebied ligt ruim buiten de aan te houden richtafstand van dit bedrijf. In de omgeving van het plangebied liggen geen andere agrarische bedrijven of geur-belastende functies. Agrarische bedrijven hebben daarom geen invloed op het woon- en leefklimaat van de toekomstige woningen.

#### **4.5.3 Conclusie**

Het aspect 'geur agrarisch' zorgt niet voor belemmeringen voor onderhavig bestemmingsplan.

# **4.6 Externe veiligheid**

#### **4.6.1 Toetsingskader**

Externe veiligheid beschrijft de risico's die ontstaan als gevolg van de opslag van of handelingen met gevaarlijke stoffen. Dit kan betrekking hebben op inrichtingen (bedrijven) of transportroutes. Op beide categorieën is landelijke wet- en regelgeving van toepassing.

In de landelijke wet- en regelgeving zijn kwaliteitseisen en normen op het gebied van externe veiligheid geformuleerd. Doel is om bepaalde risico's, waaraan burgers in hun leefomgeving worden blootgesteld, tot een aanvaardbaar minimum te beperken. Deze bedoelde risico's hangen vooral samen met:

- activiteiten met gevaarlijke stoffen in inrichtingen;
- transport van gevaarlijke stoffen door buisleidingen;
- transport van gevaarlijke stoffen over de weg, het spoor en het water.

Ook zijn er onder meer landelijke regels voor de opslag en verkoop van vuurwerk. Verder wordt bij de plaatsing van windmolens ook de externe veiligheid in ogenschouw genomen.

De risico's voor externe veiligheid komen tot uitdrukking via het plaatsgebonden risico en het groepsrisico. Het plaatsgebonden risico kan op de kaart worden weergeven met zogeheten risicocontouren: lijnen die punten verbinden met eenzelfde plaatsgebonden risico. Via het plaatsgebonden risico wordt een basisbeschermingsniveau gewaarborgd. Bij het groepsrisico wordt wel beoordeeld hoeveel personen zich, redelijkerwijs, feitelijk in de omgeving kunnen bevinden. Voor het groepsrisico geldt geen grenswaarde, maar een oriëntatiewaarde. Dit is een ijkwaarde waaraan veranderingen getoetst kunnen worden. Deze oriëntatiewaarde mag overschreden worden, mits goed beargumenteerd door het bevoegd gezag. Samen met de hoogte van groepsrisico moet andere kwalitatieve aspecten worden meegewogen in de beoordeling van het groepsrisico. Onder deze aspecten vallen zelfredzaamheid en bestrijdbaarheid. Deze argumentatie is een onderdeel van de verantwoording van het groepsrisico. Onderdeel van deze verantwoording is overleg met (advies vragen aan) de regionale brandweer.

Het plaatsgebonden risico (PR) is de kans, per jaar, op overlijden van een onbeschermd individu ten gevolge van ongevallen met gevaarlijke stoffen. De aanwezigheid van een persoon is fictief. Niet wordt beoordeeld hoe groot de kans op de aanwezigheid van een persoon feitelijk is.

Het groepsrisico (GR) is een maat voor de kans per jaar dat een groep van bijvoorbeeld 10, 100 of 1000 personen het slachtoffer wordt van een ongeval met gevaarlijke stoffen. Het groepsrisico wordt ook beschouwd als een maat voor de maatschappelijke ontwrichting.

### **4.6.2 Onderzoek**

Om inzicht te krijgen in eventuele risicobronnen in de omgeving kan gebruik worden gemaakt van de Risicokaart. In figuur 4.5 is een uitsnede van deze kaart weergegeven. Hierop is te zien dat binnen een straal van 1 kilometer van het plangebied geen risicobronnen aanwezig zijn. Buiten 1 kilometer komen wel verschillende inrichtingen met gevaarlijke stoffen voor en enkele transportroutes met gevaarlijke stoffen (zoals over wegen en door buisleidingen). De PR- en GR-contouren en/of invloedsgebieden van deze functies reiken niet tot aan het plangebied. Het plangebied bevindt zich niet in de nabijheid van een hoogspanningsmast of hoogspanningsleidingen. Het plangebied bevindt zich niet in de nabijheid van (extern opgestelde) windturbines of luchthavens.

Figuur 4.5: Uitsnede Risicokaart

Binnen het plangebied vinden geen risicorelevante activiteiten plaats. Ook worden met de ontwikkelingen geen nieuwe risicovolle activiteiten in het plangebied geïntroduceerd.

#### *Achtergebleven explosieven uit WOII*

Het plangebied is niet relevant voor wat betreft voorkomen van niet gesprongen explosieven uit de tweede wereldoorlog.

#### *Transport over N245*

Het plangebied bevindt zich in de nabijheid van een transportroute voor gevaarlijke stoffen over de weg. Het betreft provinciale weg N245.

De weg beschikt over een transportfrequentie van 250 bewegingen per jaar voor het transport van brandbare gassen (maatgevend risico). Bij die hoeveelheden is er geen sprake van een plaatsgebonden risicocontour PR=10-6 buiten het wegvak.

De hoogte van het groepsrisico is niet hoger dan 10% in de bestaande situatie. Het plangebied bevindt zich binnen het invloedsgebied van de N245. Het plan bevindt zich binnen de toetsingsafstand van 200 meter van de N245. Het plangebied bevindt zich binnen de 1% letaliteitsafstand van 355 meter van de N245 (warme BLEVE) en 200 meter (warme BLEVE), zoals te zien is in figuur 4.6.

Figuur 4.6: Situatie (indicatief) plangebied (rode vlak) op de signaleringskaart ODNHN

#### **Verantwoording groepsrisico**

Het plangebied is gelegen in het invloedsgebied van een provinciale weg waarover gevaarlijke stoffen worden getransporteerd.

Het plan kan betroken raken bij een ramp met een gevaarlijke stof. Sommige rampscenario's bieden geen mogelijkheid tot het geven van een waarschuwing vooraf. Het plan beïnvloedt de omvang van een eventuele ramp. De Veiligheidsregio Noord-Holland Noord kan de gevolgen van een eventuele ramp in het plangebied en de omgeving bestrijden. De gebouwen kunnen op de planlocatie bescherming bieden aan de gebruikers. De mate waarin deze bescherming bieden hangt samen met de oriëntatie van de gebouwen, de uitvoering van gevels en de aan afwezigheid van andere ruimtelijke objecten, zoals bijvoorbeeld geluidschermen. De gevolgen van hittestraling en overdruk ten gevolge van een explosie zorgen voor het maatgevende rampscenario in relatie tot externe veiligheid.

Het perceel ligt binnen een afstand vanaf ca. 15 m tot 120 m van de N245. Het maatgevend scenario voor de rampenbestrijding, op basis van de effecten is het scenario 'koude BLEVE' LPG. Het scenario 'plasbrand benzine tankwagen' heeft tot ca. 50 m afstand vanaf de weg gevolgen voor de gebouwen. Hittestraling en overdruk kunnen de gevels aantasten. Binnen het overlappende deel is binnenbrand als gevolg van ruitbreuk mogelijk.

Personen kunnen buiten zijn en in de openruimte ten opzichte van de ongevalslocatie ernstige brandwonden krijgen. Het ernstigst denkbare EV-scenario overvraagt de beschikbare hulpvraag, doordat het totaal aantal personen dat (dodelijk) slachtoffer wordt in combinatie met woning brand hoog kan zijn. Bij meer dan 10 ernstige slachtoffers wordt verwacht, op basis van de regulier beschikbare ambulance capaciteit, dat niet onder alle omstandigheden de hulpverlening in staat is in het eerste uur alle gewonden af te voeren naar ziekenhuizen. Een opstelplaats aan 'openwater' is noodzakelijk wil de brandweer in staat zijn waar mogelijk reddend te kunnen handelen. Verwacht wordt dat binnen een tijdbestek van 4 uren de hulpdiensten de secundaire brand effecten door een 'koude BLEVE', bedwongen hebben. Restrisico's blijven aanwezig. Bijvoorbeeld omdat brokstukken die door een 'koude

BLEVE' ontstaan weg vliegen en slachtoffers kunnen maken. Het overstromingsrisico is zeer veel groter dan dat van de andere risico's.

#### Zelfredzaamheid

De mate van zelfredzaamheid is medebepalend voor de omvang van de hulpverlening tijdens een ramp of een zwaar ongeval. Bij zelfredzaamheid gaat het om de 'vermogens en handelingen van burgers om incidenten, en de nasleep ervan, zelfstandig dan wel met behulp van anderen zoveel mogelijk te voorkomen en/of te beheersen'.

Belangrijk aspect hierbij is, dat zij zichzelf kunnen onttrekken aan een dreigend gevaar zonder daadwerkelijke hulp van de hulpverleningsdiensten, bijvoorbeeld door vluchten of schuilen. Voor de beoordeling van de zelfredzaamheid van de aanwezige personen, is gekeken naar de volgende aspecten:

- zelfredzaam vermogen;
- schuilen en vluchten;
- alarmeren bevolking.

#### *Zelfredzaam vermogen*

Verwacht wordt dat de aanwezige personen in het plangebied vergelijkbaar zelfredzaam zijn met de doorsnede van de Nederlandse samenleving.

#### *Schuilen en vluchten*

Een intact gebouw is geschikt om uit weg te vluchten na de 'koude BLEVE'. De afstand tot de ongevalslocatie in combinatie met de gebruikte materialen tijdens de bouw, het al dan niet openstaan van ramen en deuren bepaalt de invloed van secundaire brand. Het scenario betreft een flitsramp, d.w.z. men krijgt geen signaal vooraf, en het voltrekt zich in circa 11 s. Alleen zij die binnen die 11 seconden een veiliger plaats bereiken beperken de mate van verbranding. De ernst van verbranding bepaalt de kans op overlijden. Bevolking die voorbereid is op wateroverlast en/of overstroming is in zekere mate zelfredzaam. Specifieke aandacht en zorg is nodig voor kwetsbare groepen, zoals mensen met een geestelijke en/of fysieke beperking.

#### *Alarmeren van de bevolking*

Verwacht kan worden dat het beschikbaar zijn van NL-Alert geen invloed heeft, omdat een transportongeval meestal een flitsramp veroorzaakt.

#### Bestrijdbaarheid

Bestrijdbaarheid betreft de voorbereiding op de bestrijding van een ramp of een zwaar ongeval en de mogelijkheden van hulpdiensten bij het beperken van de gevolgen van een ramp of zwaar ongeval. Voor het beperken van gevolgen is het van belang dat de hulpverleningsdiensten niet worden belemmerd in de uitvoering van hulpverlenende taken. Voor de beoordeling van de bestrijdbaarheid is gekeken naar de volgende aspecten:

- opkomsttijden;
- bereikbaarheid van het plangebied;
- bluswatervoorziening;
- mogelijkheden voor bronbestrijding;
- capaciteit hulpverlening.

#### *Opkomsttijden*

De opkomsttijden van de brandweer liggen gelijk met de normtijden zoals die zijn gesteld op basis van de Wet Veiligheidsregio's voor de avond/weekend/nacht situatie. Overdag is de brandweer na ruim 9 minuten aanwezig. Voor een woonfunctie geldt een opkomsttijd van 8 minuten op basis van de norm voor basisbrandweerzorg.

#### *Bereikbaarheid van het plangebied*

Het plangebied is in voldoende mate tweezijdig bereikbaar zodat de brandweer eventueel optredende effecten kan bestrijden.

#### *Bluswatervoorziening*

Het plangebied is beoordeeld op de aanwezigheid en de beschikbaarheid van bluswatervoorzieningen. Hieruit blijkt dat er primaire bluswaterwinningen aanwezig zijn. De afstand tot het de beide bouwblokken aan de zijde van de Laan van Tata is groter dan gewenst. Secundaire waterwinning is aanwezig in de vorm van open water. Dit water is nu niet bereikbaar voor de brandweer. Dit is ten behoeve van de bestrijdbaarheid van de gevolgen van een van de geschetste scenario's wel noodzakelijk.

#### *Mogelijkheden voor bronbestrijding:*

Mogelijkheden voor bronbestrijding bij een 'koude BLEVE' zijn niet aanwezig. Die effectafstand kan niet beïnvloed worden. De bestrijding richt zich op het helpen van hen in nood en het blussen van secundaire branden. De gevolgen van de scenario's plasbrand en fakkelbrand kunnen beperkt worden door inzet van de brandweer.

#### *Maximale gevolgen voor personen*

Elk van de scenario's kan doden tot gevolg hebben. Het scenario 'koude BLEVE' LPG zorgt op deze afstand mogelijk voor het hoogste aantal dodelijke slachtoffers. Personen kunnen ook buiten zijn en hoe dichter de woning op de N245 staat hoe groter de gevolgen kunnen zijn voor de woningen en de mensen in de woningen. We hebben een inschatting gemaakt in aantallen personen die door dit plan voor de rampenbestrijding van invloed zijn. De basis voor de inschatting is het huidig aantal personen dat conform de BAG-populatieviewer binnen een straal van 200 m aanwezig kan zijn.

Zowel overdag als gedurende de nacht zijn momenteel ca. 500 personen aanwezig. Voor het inschatten van de aanwezigen buiten de gebouwen wordt voor de situatie overdag 10% gerekend (ca. 50 p) en voor de nacht 1% (ca. 5p). De woningen die gepland staan voor de Vroonermeer-Noord zijn nog niet in de BAG-populatieviewer verwerkt. Stel dit betreft b.v. 300 personen. De 78 woningen van dit plan zijn eveneens niet opgenomen in de BAG-populatieviewer. Stel dit betreft ca. 110 personen.

| Plangebied               | Aantal<br>personen | Dagı   |        | Nacht  |        | Situatie         |
|--------------------------|--------------------|--------|--------|--------|--------|------------------|
|                          |                    | Buiten | Binnen | Buiten | Binnen |                  |
| BAG 'nu'<br>Vroonermeer- | 500                | 50     | 450    | 5      | 495    | Aanwezig         |
| Noord                    | 300                | 30     | 270    | 3      | 297    | Gepland          |
| Plan<br>Sperwerstraat    | 110                | 10     | 100    | 1      | 109    | In<br>onderzoek" |

Dat resulteert in de inschatting dat de slachtoffer omvang als volgt uitpakt binnen een straal van 200 m:

De locatie van een ongeval met 'koude BLEVE' LPG bepaalt het aantal betrokken personen. Onderstaand is gerekend met het 'ervaringsgetal' van 10%, voor aanwezigheid buiten gedurende de dag en met 1%, voor aanwezigheid buiten gedurende de nacht, maar het besef is belangrijk dat grote afwijkingen mogelijk zijn. De aantallen zijn afgerond. Huidige situatie:

- 2 personen buiten in de periode 'nacht'
- 52 personen buiten in de periode 'dag'

Nieuwe situatie:

- 5 personen buiten gedurende de periode 'nacht'.
- 83 personen buiten gedurende de periode 'dag';

Voor de bestrijding wordt bij het maatgevende scenario (koude BLEVE LPG tankwagen) verwacht dat:

- Van personen 'buiten' de meerderheid dodelijk getroffen wordt;
- Van personen 'binnen' tot op een afstand van 80 m minimaal 20% overlijdt en dat 40% gewond raakt;
- Het aantal slachtoffers de capaciteit van de medische hulpvraag ver overstijgt.

#### **Maatregelen**

Bij een explosie of brand gaat het vooral om de constructie van het gebouw en de toegepaste materialen. Moeilijk brandbare materialen en het beperken van glasoppervlak aan de zijde van de risicobron verhoogt het beschermingsniveau van het gebouw. De locatie van gebouwen heeft invloed op de mate van bescherming (hoe groter de afstand, hoe beter beschermd). De sterkte van de draagconstructie heeft invloed op de mate van bescherming (op een afstand van 20 m tot de N245 kan een drukgolf door een 'koude BLEVE met een LPG-tankwagen' nog hoger zijn dan 0,5 bar overdruk). Een geluidsscherm kan enige bescherming bieden mits de materialen en constructie doeltreffend bestand zijn tegen overdruk en warmtestraling als gevolg van een koude BLEVE.

Het advies van de Veiligheidsdienst Noord-Holland Noord over bovenstaande punten is opgenomen in de bijlagen bij deze toelichting.

#### **4.6.3 Conclusie**

Rekening houdende met hetgeen beschreven onder 'verantwoording groepsrisico' en de genoemde maatregelen zorgt het aspect 'externe veiligheid' niet voor belemmeringen.

# **4.7 Ecologie**

#### **4.7.1 Toetsingskader**

De bescherming van de natuur is vastgelegd in de Wet natuurbescherming (Wnb). De Wet natuurbescherming (Wnb) geeft het wettelijke kader voor de bescherming van natuurgebieden en voor soortenbescherming. Bij de voorbereiding van een ruimtelijk plan dient onderzocht te worden of de Wnb ten aanzien van de bescherming van dier- en plantensoorten en gebieden de uitvoering van het plan niet in de weg staan. De provincie is bevoegd gezag voor de toetsing van handelingen met mogelijke gevolgen voor beschermde dier- en plantensoorten (de soortenbeschermingsbepalingen) én voor Natura 2000-gebieden (de gebiedenbeschermingsbepalingen). Alleen bij ruimtelijke ingrepen waarmee grote nationale belangen zijn gemoeid, blijft het Rijk bevoegd gezag.

Daarnaast vindt beleidsmatige gebiedsbescherming plaats door middel van het Natuurnetwerk Nederland (NNN), de voormalige Ecologische Hoofdstructuur (EHS). Ook in dit kader zijn de provincies het bevoegd gezag.

#### *Gebiedsbescherming vanuit de Wet natuurbescherming*

De Wet natuurbescherming, heeft voor wat betreft gebiedsbescherming, betrekking op de Europees beschermde Natura 2000-gebieden. Als er naar aanleiding van projecten, plannen en activiteiten, afzonderlijk of in combinatie met andere plannen of projecten, mogelijkerwijs significante effecten optreden, dienen deze bij de voorbereiding van een bestemmingsplan in kaart te worden gebracht en beoordeeld.

Natura 2000-gebieden hebben een externe werking, zodat ook ingrepen die buiten deze gebieden plaatsvinden en verstoring kunnen veroorzaken, moeten worden getoetst op het effect van de ingreep op soorten en habitats. Een ruimtelijk plan dat significante gevolgen kan hebben voor een Natura 2000-gebied kan alleen worden vastgesteld indien uit een passende beoordeling de zekerheid is verkregen dat het plan de natuurlijke kenmerken van het gebied niet zal aantasten. Indien deze zekerheid niet is verkregen, kan het plan worden vastgesteld, indien wordt voldaan aan de volgende drie voorwaarden:

- 1. alternatieve oplossingen zijn niet voorhanden;
- 2. het plan is nodig om dwingende redenen van groot openbaar belang, met inbegrip van redenen van sociale of economische aard; en
- 3. de noodzakelijke compenserende maatregelen worden getroffen om te waarborgen dat de algehele samenhang van het Natura 2000-netwerk bewaard blijft.

Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied zijn vergunningsplichtig.

#### *Gebiedsbescherming vanuit provinciaal beleid*

Het Natuurnetwerk Nederland (voorheen: Ecologische Hoofdstructuur (EHS)) is een samenhangend netwerk van bestaande en te ontwikkelen natuurgebieden. Het netwerk wordt gevormd door kerngebieden, natuurontwikkelingsgebieden en ecologische verbindingszones met als doel natuurgebieden beter met elkaar en met het omringende agrarisch gebied te verbinden.

Conform artikel 1.12 van de Wet natuurbescherming dragen Gedeputeerde Staten in hun provincie zorg voor de totstandkoming en instandhouding van een samenhangend landelijk ecologisch netwerk, genaamd 'Natuurnetwerk Nederland'. Zij wijzen daartoe in hun provincie gebieden aan die tot dit netwerk behoren. De planologische begrenzing en beschermingsregimes van het Natuurnetwerk Nederland loopt via het traject van de provinciale ruimtelijke structuurvisies en verordeningen.

Voor deze gebieden geldt een planologisch beschermingsregime. Activiteiten in deze gebieden zijn alleen toegestaan als ze geen negatieve effecten hebben op de wezenlijke kenmerken of waarden of als deze kunnen worden tegengegaan met mitigerende maatregelen.

#### *Soortenbescherming*

De Wet natuurbescherming onderscheidt beschermingsregimes voor soorten op grond van internationale verdragen, aangevuld met soorten die vanuit een nationaal oogpunt beschermd worden. Hierdoor zijn er in de Wet natuurbescherming drie verschillende verbodsartikelen per categorie soorten;

- soorten van de Vogelrichtlijn *(artikel 3.1)*;
- soorten van de Habitatrichtlijn en de verdragen van Bern en Bonn *(artikel 3.5)*;
- andere soorten *(artikel 3.10)*.

Per beschermingsregime is aangegeven welke verboden er gelden en onder welke voorwaarden ontheffing of vrijstelling kan worden verleend door het bevoegd gezag. Volgens artikel 3.31 zijn de verboden, bedoeld in de artikelen 3.1, 3.5 en 3.10 niet van toepassing op handelingen die zijn beschreven in en aantoonbaar worden uitgevoerd overeenkomstig een door het Ministerie van Economische Zaken goedgekeurde gedragscode en die plaatsvinden in het kader van bestendig beheer, bestendig gebruik, of ruimtelijke ontwikkeling of inrichting.

### **4.7.2 Onderzoek**

Er is door BRO een quickscan naar flora en fauna uitgevoerd. Dit onderzoek is opgenomen in de bijlagen. Hieronder worden de belangrijkste conclusies beschreven.

Gelet op de potentiele ecologische waarden kan het voorgenomen plan alleen in overeenstemming met de nationale natuurwetgeving en het provinciale natuurbeleid worden uitgevoerd, mits voorafgaand en tijdens het uitvoeren van de werkzaamheden het bepaalde in de Wet natuurbescherming, onderdeel soorten, in acht te worden genomen:

- Om kolonisatie door rugstreeppad tijdens de werkzaamheden te voorkomen wordt geadviseerd opslag van grond voor langere tijd te vermijden en te voorkomen dat ondiepe plassen tijdens het voortplantingsseizoen aanwezig zijn (april t/m juli);
- Ten aanzien van broedvogels dient, om overtreding op voorhand redelijkerwijs te voorkomen, het verwijderen van nestgelegenheid buiten het broedseizoen te worden uitgevoerd, of een controle moet de aanwezigheid van een broedgeval kunnen uitsluiten;
- In het kader van de algemene zorgplicht is het noodzakelijk om voldoende zorg te dragen voor aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen.

Op basis van deze quickscan is er geen sprake van een noodzaak tot het indienen van een ontheffingsaanvraag voor overtreding van verbodsbepalingen in de Wet natuurbescherming ten aanzien van soorten. Wel is met betrekking tot het onderdeel Natura 2000, middels een Aerius-berekening, inzichtelijk gemaakt of er sprake is van een toename van de stikstofdepositie ter plaatse van Natura 2000 gebieden. Hiervoor wordt verwezen naar de stikstofberekening in de bijlagen. Uit de uitgevoerde berekeningen blijkt dat bij zowel de aanlegfase als de gebruiksfase geen rekenresultaten hoger zijn dan 0,00 mol/ha/j. Daarmee kunnen op voorhand negatieve effecten op Natura 2000-gebieden vanwege stikstofdepositie uitgesloten worden.

Vervolgonderzoek ten behoeve van het NNN en/of toetsing aan het onderdeel houtopstanden (voormalige Boswet) is bij dit plan verder niet aan de orde.

#### **4.7.3 Conclusie**

Het aspect 'ecologie' zorgt niet voor belemmeringen voor onderhavig bestemmingsplan.

# **4.8 Bodem**

#### **4.8.1 Toetsingskader**

In het Besluit ruimtelijke ordening (artikel 3.1.6 lid 1 onder d) is bepaald dat voor de uitvoerbaarheid van een plan rekening gehouden moet worden met de bodemgesteldheid in het plangebied. Bij functiewijzigingen dient te worden bepaald of de bodemkwaliteit voldoende is voor de beoogde functie en moet worden bepaald of nader onderzoek en eventueel saneringen noodzakelijk zijn. In de Wet bodembescherming is bepaald dat indien de desbetreffende bodemkwaliteit niet voldoet aan de norm voor de beoogde functie, de grond zodanig dient te worden gesaneerd dat zij kan worden gebruikt door de desbetreffende functie (functiegericht saneren). Nieuwe bestemmingen dienen bij voorkeur op schone grond te worden gerealiseerd. Derhalve is een bodemonderzoek conform de NEN 5740 richtlijnen noodzakelijk.

#### **4.8.2 Onderzoek**

Er is door KW Infra BV in oktober 2016 een onderzoek uitgevoerd voor het plangebied (zie bijlagen). Aangezien het plangebied sinds dit onderzoek uit oktober 2016 geen ontwikkelingen heef ondergaan zijn de resultaten van het onderzoek nog steeds representatief voor het plangebied. Een aanvullend onderzoek wordt dan ook niet noodzakelijk geacht. Hieronder worden de belangrijkste conclusies vermeld, voor het gehele onderzoek wordt verwezen naar de bijlagen.

De zintuiglijk schone boven- en ondergrond is niet verontreinigd met de geanalyseerde parameters. Het grondwater is licht verontreinigd met naftaleen en plaatselijk licht verontreinigd met molybdeen. De aangetoonde zeer lichte verontreinigingen met molybdeen in het grondwater kan vermoedelijk gerelateerd worden aan een natuurlijke oorsprong. De aanwezige lichte verontreiniging met naftaleen is mogelijk te relateren aan de lichte vertroebeling van het grondwater. Gezien de aangetroffen lichte verontreinigingen in het grondwater wordt de hypothese onverdacht niet bevestigd, echter gezien de zeer lichte verontreiniging in het grondwater is er geen aanleiding tot het uitvoeren van aanvullend onderzoek. De onderzoeksresultaten geven een representatief beeld van de milieuhygiënische bodemkwaliteit.

De onderzoeksresultaten van het uitgevoerde bodemonderzoek vormen geen belemmering voor de afgifte van een omgevingsvergunning. De uiteindelijke beslissing voor afgifte van een omgevingsvergunning ligt echter bij het bevoegd gezag.

Met dit plan wordt gewerkt met een gesloten grondbalans. Er wordt dus geen grond afgevoerd.

#### **4.8.3 Conclusie**

Het onderdeel 'bodem' zorgt niet voor belemmeringen voor onderhavig bestemmingsplan.

### **4.9 Water**

#### **4.9.1 Toetsingskader**

De Watertoets geeft de inbreng van water een plaats in de procedures over ruimtelijke plannen en besluiten en vormt een verbindende schakel tussen het waterbeheer en de ruimtelijke ordening. Met de

watertoets vindt vroegtijdig afstemming plaats tussen de waterbeheerder en de initiatiefnemer van een ruimtelijk plan. Sinds 1 november 2003 is het wettelijk verplicht, in het kader van het Besluit Ruimtelijke Ordening, een watertoets te verrichten.

De Watertoets heeft een integraal karakter: alle relevante waterhuishoudkundige aspecten worden meegenomen (naast veiligheid en wateroverlast/verdroging ook waterkwaliteit). In het Handboek watertoets geeft het hoogheemraadschap aan hoe de advisering in het kader van ruimtelijke plannen of besluiten plaatsvindt en welke toetsingscriteria daarbij een rol spelen.

De rapportage is gebaseerd op de relevante vigerende wet- en beleidsregelgeving. De waterparagraaf hangt samen met de hieronder vermelde beleidsnota's aangaande de waterhuishouding, met als doel een duurzaam waterbeheer. De beleidskaders, van Europees tot en met lokaal niveau (Kaderrichtlijn Water, Nationaal Waterplan, Nationaal Bestuursakkoord Water, Vierde Nota Waterhuishouding, Waterbeheer 21ste eeuw, Wet Ruimtelijke Ordening, Provinciaal Waterplan, Keur waterschap en gemeentelijk Waterplan) waaraan wordt voldaan, staan hieronder deels samengevat.

Het provinciaal beleid is in de provinciale Watervisie 2016-2021 opgenomen. De Watervisie 2021 is een zelfbindend, strategisch beleidsdocument voor de waterschappen. De Watervisie beschrijft de ambitie en kaders voor het regionale waterbeheer in Noord-Holland richting 2021 en biedt een doorkijkje naar 2040. De visie dient bovenal werkbaar te zijn voor zowel de provincie als haar (water-) partners: de waterschappen, Rijkswaterstaat, gemeenten en andere relevante stakeholders.

De Watervisie 2021 wordt geschreven in de geest van de Omgevingswet, met duidelijke keuzes, korte en bondige formuleringen en draagvlak van de (water-)partners in onze omgeving. De provincie wil vanuit de wateropgaven een positieve bijdrage leveren aan het bewerkstelligen van een samenhangende benadering van de leefomgeving, onder meer voor ruimtelijke ordening, economie, natuur en milieu. Ten slotte vraagt de Omgevingswet om een bepaalde mate van flexibiliteit in werkwijze, en het in een vroeg stadium samenwerken met partijen die ruimtelijke plannen opstellen.

Het programma is om het beheersgebied klimaatbestendig te maken, toegespitst op de thema's waterveiligheid, wateroverlast, watertekort, schoon en gezond water en crisisbeheersing. Door het veranderende klimaat wordt het waterbeheer steeds complexer. Alleen door slim samen te werken is integraal en doelmatig waterbeheer mogelijk. Bij de ontwikkeling van dit Waterprogramma is hieraan invulling gegeven door middel van een partnerproces en de ontwikkeling van gezamenlijke bouwstenen.

Voor het beheer heeft het Hoogheemraadschap Hollands-Noorderkwartier aanvullende regels. De Keur Hoogheemraadschap Hollands-Noorderkwartier 2016 bevat regels voor het beheer, het gebruik en het onderhoud van waterstaatswerken, zoals waterkeringen en watergangen. De regels hebben tot doel watersystemen in stand te houden en waterstaatswerken goed te laten functioneren. Daarvoor zijn in de keur verplichtingen en verbodsbepalingen opgenomen. Op grond van de keur zijn binnen de begrenzing van het waterstaatswerk en de beschermingszone bepaalde handelingen verboden.

Voor werkzaamheden die plaats vinden binnen deze zones moet contact gezocht worden met het hoogheemraadschap. Afhankelijk van de aard van de werkzaamheden of bestemmingswijzigingen moet waarschijnlijk een watervergunning worden aangevraagd.

Het beleid van de gemeente Alkmaar sluit hierop aan en is geborgd in het Beleidsplan Stedelijk water 2017-2026. Hierbij wordt op een zo efficiënt mogelijke wijze invulling gegeven aan de gemeentelijke zorgplicht voor afvalwater, hemelwater en grondwater. Het document geeft vooral de strategie voor de komende jaren weer. Uitwerking van de strategie vindt plaats in beheer- en uitvoeringsplannen.

#### **4.9.2 Onderzoek**

Er is door Aeres Milieu een waterparagraaf opgesteld voor het plangebied. In deze toelichting worden de belangrijkste conclusies vermeld, voor het gehele onderzoek wordt verwezen naar de bijlagen.

Voor de onderdelen grondwater, oppervlaktewater en afvalwater wordt verwezen naar de waterparagraaf in de bijlagen. Voor het (toekomstige) plangebied is in onderstaande tabel een overzicht van de verharde oppervlakken weergegeven. De onderstaande oppervlakken zijn ruim ingeschat op basis van het beschikbare ontwerp. De bestaande Sperwerstraat is hierbij buiten beschouwing gelaten. Voor de rijwoningen is uitgegaan van een mogelijke volledige verharding van de kleine binnentuinen.

| Bruto( verharde) oppervlakten        | Huidige situatie<br>[m2] | Toekomstige situatie<br>[m2]                |  |  |
|--------------------------------------|--------------------------|---------------------------------------------|--|--|
| Totaal oppervlakte plangebied, circa | 15.600                   |                                             |  |  |
| Dak oppervlakte, totaal circa        | 0                        | 3.130                                       |  |  |
| Overig verhard oppervlak, circa      | 0                        | 2.780 wegen en paden<br>1.465 parkeervakken |  |  |
| Onverharde oppervlakte, totaal circa | 15.600                   | 8.225                                       |  |  |
| Totaal verhard oppervlak, circa      | 0                        | 7.375                                       |  |  |

Op basis van de concepttekening neemt het verhard oppervlak zonder maatregelen toe met ca. 7.375 m2. Afkoppeling van het hemelwater van de daken en overige verharde oppervlakken is eenvoudig mogelijk bij nieuwbouw. Bij de planontwikkeling wordt een gescheiden stelsel aangelegd. Het afvalwater dient separaat via een DWA-leiding naar het bestaand stelsel onder de Sperwerstraat aangesloten te worden.

Uit zorg voor een goede kwaliteit van het grond- en oppervlaktewater wordt bij de bouw afgezien van het gebruik van uitlogende bouwmaterialen. Alle niet aangesloten neerslag zal niet of zeer gering verontreinigd zijn en kan zonder beperkingen rechtstreeks naar een hemelwatervoorziening of het oppervlaktewater worden geleid.

De gemeente gaat bij aansluiting op het gescheiden stelsel uit van 20mm berging op eigen terrein. Voor het plangebied bedraagt de benodigde waterberging in dit geval ca. 140 m3. De benodigde waterberging conform het beleid van het hoogheemraadschap is afhankelijk van de wijze waarop het hemelwater verwerkt zal worden. Dit kan op twee manieren gecompenseerd worden, namelijk al het hemelwater in de bodem binnen het plangebied bergen, door het graven van bijkomend oppervlaktewater of een combinatie van beide.

Gezien de grootte van het plangebied t.o.v. de bebouwing, de voldoende drooglegging van het plangebied en de zandige ondergrond, gaat de voorkeur uit naar verwerking binnen het perceel. Hiervoor dient op eigen perceel een hemelwatervoorziening met een capaciteit van 69 mm aangelegd te worden (=ca. 216 m3 voor de daken en ca. 293 m3 voor het overige verhard oppervlak; totaal ca. 509 m3).

Het hoogheemraadschap adviseert om de bebouwing, parkeerplaatsen en overige verhardingen zonder kolken uit te voeren en te laten afwateren op eigen terrein. Hiervoor zijn in het plan omliggende (lagergelegen) groengebieden (wadi's) voorzien. Deze kunnen aangevuld worden met een ondergronds infiltratiesysteem (zoals een drainkoffer). Op die manier wordt het hemelwater niet versneld afgevoerd naar het bestaande watersysteem, maar vertraagd verwerkt (infiltratie in de bodem). Hiervoor is dan ook geen compensatie meer nodig in oppervlaktewater.

Hemelwater van de daken wordt als schoon beschouwd en mag eventueel rechtstreeks afstromen naar het oppervlaktewater. Mochten de gebouwen toch rechtstreeks afwateren op het oppervlaktewater, dan is compensatie in open waterberging noodzakelijk. Voor het plangebied is een compensatiepercentage van 12% aanwezig (totaal ca. 885 m2 nieuw water). Voor het overige zijn er geen aandachtspunten vanuit Hoogheemraadschap Hollands-Noorderkwartier.

Eerste maatregel is het beperken van het verhard oppervlak door beperking van de verharding in de tuin en op het plein. Voorts kan men overwegen om de daken te voorzien van daktuin of sedumdak(en).

Bij uitgevoerde infiltratie-onderzoeken is gebleken dat er diversiteit is in lokale bodemopbouw en de daarbij behorende doorlatendheid. Dit afwegende behoort het water in de onverzadigde zone gebufferd en geïnfiltreerd te worden met een overloop naar het oppervlaktewater of gemeentelijk hemelwaterstelsel in de Sperwerstraat.

Voor het plangebied dient rekening gehouden te worden met de compensatie-eis vanuit het hoogheemraadschap, welke bij voorkeur op eigen terrein verwerkt wordt. Wadi's en waterpasserende bestrating zijn de beste mogelijkheden in dit plangebied.

Ter plaatse van de infiltratiezones wordt bij voorkeur het goed doorlatende zand hergebruikt en de kleiachtige ondergrond verwijderd en/of vervangen door de constructie van grof steenslag (ondergrondse buffering en verwerking onder waterpasserende bestrating).

In eerste instantie wordt gekozen voor ca. 900 m2 waterpasserende TTE-bestrating. Hierdoor wordt het water op dit oppervlak ter plaatse verwerkt. Als hieronder een voldoende grootte steenslagkoffer wordt aangebracht, kan dit stelsel ook de direct nabijgelegen klinkerverharding van ca. 660 m2 verwerken. Aandachtspunt hierbij is de kostprijs, het benodigde onderhoud en het minder mooie uitzicht afhankelijk van het type en de gebruiksfrequentie.

De paden binnen het perceel kunnen afvloeien naar het nabijgelegen groen waar het in de bodem kan trekken. Verder zijn in het plangebied diverse wadi's gepland. Afhankelijk van de landschappelijke inpassing en gewenste diepte van een wadi (0,2-0,4 m diep) is het beschikbaar grondoppervlak ca. 585m2 en de bijhorende berging ca. 235 m3.

Door bovengenoemde maatregelen bedraagt de resterende waterberging ca. 167 m3 (=509 m3 - 107 m3 (TTE-bestrating) - 235 m3 (wadi)). Middels overloop vanuit de wadi's naar een aan te leggen HWA-stelsel onder de bestrating kan dit restant verwerkt worden in het noordelijk gepland bijkomend oppervlaktewater (ca. 290 m2 nodig). In het planontwerp is ca. 310 m2 bijkomend oppervlaktewater voorzien middels de verlenging van de bestaande primaire watergang. Hierdoor wordt het hemelwater volledig binnen het plangebied verwerkt en is geen wateroverlast door het planvoornemen te verwachten.

Tenslotte dient rekening gehouden te worden met de beschermingszone en noodzakelijke onderhoudsstrook nabij de A-watergang.

Afhankelijk van de gewenste invulling van de westelijke bufferzone kan hierin aanvullende waterverwerking ingepast worden. Bij verwijdering van de bestaande geluidswal noordelijk kan de oever ook natuurvriendelijk ingericht worden. Dit vergroot de belevingswaarde van het water en is tevens een middel om de waterkwaliteit te verbeteren. Een dergelijke oever kenmerkt zich door een flauwe oever, soms in combinatie met een onderwaterbank of onderwatertalud. Een onderwaterbank heeft een bepaalde diepte, vaak 40 centimeter of dieper, zodat riet niet de overhand krijgt en drijvende en ondergedoken waterplanten ook een kans krijgen.

De definitieve combinatie/uitwerking van het waterstelsel voor het plangebied dient nader uitgewerkt te worden in de definitieve bouwplannen en afgestemd te worden met het bevoegd gezag.

Geadviseerd wordt om het terrein zo aan te leggen dat het hemelwater van de bebouwing wegstroomt. Bij het ontwerp van de buitenruimte dient rekening gehouden te worden met de afstromingsrichtingen. Een noodoverloop kan op het bestaand oppervlaktewater en het gemeentelijk hemelwaterstelsel. Voor de aansluiting van het hemel- en afvalwater op het gemeentelijk stelsel dient een aanvraag ingediend te worden bij de gemeente Alkmaar.

Voor de onderzoekslocatie is de online watertoets gebruikt om o.a. de te volgen procedure vast te stellen en met welke aspecten er rekening gehouden dient te worden. Voor de planontwikkeling is een normale procedure met overleg met de gemeente en het Hoogheemraadschap van toepassing. De genoemde aandachtspunten zijn verwerkt in deze rapportage. Voor het aanbrengen van de verharding/bebouwing en de compenserende maatregelen (infiltratievoorziening(en) of open waterberging) is een watervergunning van het hoogheemraadschap benodigd. Voorafgaand aan de aanvraag vind bij voorkeur een vooroverleg plaats waarin bovenstaand advies in het ontwerp is meegenomen.

#### **4.9.3 Conclusie**

Het aspect 'water' zorgt niet voor belemmeringen rekening houdende met de gestelde maatregelen en aandachtspunten.

# **4.10 Archeologie**

#### **4.10.1 Toetsingskader**

De bescherming van archeologisch erfgoed in Nederland is vastgelegd in de Erfgoedwet, die op 1 juli 2016 in werking is getreden. De Erfgoedwet is in de plaats gekomen van zes wetten en regelingen op het gebied van cultureel erfgoed, waaronder de Monumentenwet 1988. Onderdelen van de Monumentenwet die van toepassing waren op de fysieke leefomgeving gaan naar de Omgevingswet die in 2019 van kracht wordt. Voor deze onderdelen is daartoe in de Erfgoedwet voor de periode 2016-2019 een overgangsregeling opgenomen.

De basis van de bescherming van archeologisch erfgoed in de Erfgoedwet is het verdrag van Valletta (ook wel het verdrag van Malta). De bescherming heeft als doel om archeologisch erfgoed zoveel mogelijk in situ, dus in de grond, te behouden. Dankzij het principe van "de verstoorder betaalt" uit het verdrag van Valletta worden meer archeologische resten in situ behouden.

Indien ruimtelijke ontwikkelingen plaatsvinden dient te worden beoordeeld of archeologische waarden in het geding raken.

#### **4.10.2 Onderzoek**

In het vigerende bestemmingsplan 'Alkmaar Noord' is voor het plangebied geen dubbelbestemming opgenomen met betrekking tot archeologie. In dit bestemmingsplan zijn voor het plangebied dus geen regels opgenomen voor wat betreft het behoud van archeologische waarden.

De gemeente Alkmaar heeft daarnaast wel een archeologische verwachtingswaardenkaart. Deze kaart is in figuur 4.7 weergegeven. Hierop is te zien dat het plangebied binnen 'Waarde E' valt, waarbinnen een archeologisch onderzoek noodzakelijk is bij bodemingrepen > 10.000 m2 en > 40 cm diepte. Hoewel onderhavig plangebied groter is dan 10.000 m2 , zullen de bodemingrepen (of bodemroerende activiteiten) ten behoeve van de woonblokken en de parkeerplaatsen in totaal geen oppervlakte van 10.000 m2 beslaan. Het uitvoeren van een archeologisch onderzoek voor onderhavig bestemmingsplan wordt dan ook niet noodzakelijk geacht.

Figuur 4.7: Archeologische verwachtingswaardenkaart Alkmaar

### **4.10.3 Conclusie**

Het aspect 'archeologie' zorgt niet voor belemmeringen voor onderhavig bestemmingsplan.

# **4.11 Cultuurhistorie**

### **4.11.1 Toetsingskader**

Op grond van het Besluit ruimtelijke ordening (artikel 3.1.6, tweede lid, onderdeel a Bro) dient in het plan rekening gehouden te worden met cultuurhistorie. Cultuurhistorie heeft onder andere betrekking op de historisch-stedenbouwkundige en historisch-geografische waarden in het gebied. In het plan moet beschreven worden hoe met de in het gebied aanwezige waarden en de aanwezige of te verwachten monumenten wordt omgegaan.

De Erfgoedwet bevat de wet- en regelgeving voor behoud en beheer van het cultureel erfgoed en archeologie in Nederland. Het is op basis hiervan verplicht om de facetten historische (steden)bouwkunde en historische geografie mee te nemen in de belangenafweging. Hierbij gaat het om zowel beschermde als niet formeel beschermde objecten en structuren.

### **4.11.2 Onderzoek**

Om de cultuurhistorische waarden ter plaatse van het plangebied te achterhalen is gekeken naar de Cultuurhistorische Waardenkaart (CHW-kaart) van Noord-Holland. In figuur 4.8 is een uitsnede van deze kaart ter plaatse van het plangebied (rood omcirkeld) weergegeven. Op de afbeelding is te zien dat er geen cultuurhistorische waarden binnen het plangebied liggen. Er bevinden zich geen monumentale gebouwen, bomen, landschappen of bouwwerken in het plangebied. Ook is het plangebied niet gelegen in een cultuurhistorisch waardevol landschap, een molenbiotoop of aan een cultuurhistorisch waardevol lijnelement. Onderhavig plan zal daarom ook geen negatieve invloed hebben op cultuurhistorie.

Figuur 4.8: Uitsnede CHW-kaart van Noord-Holland

### **4.11.3 Conclusie**

Het aspect 'cultuurhistorie' zorgt niet voor belemmeringen voor onderhavig bestemmingsplan.

## **4.12 Toetsing Besluit m.e.r. / Vormvrije m.e.r.-beoordeling**

Gemeenten en provincies moeten ook bij kleine bouwprojecten beoordelen of een m.e.r.-beoordeling nodig is. Achterliggende gedachte hierbij is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een m.e.r.-procedure nodig is. Een m.e.r.-beoordeling is een toets van het bevoegd gezag om te beoordelen of bij een project belangrijke nadelige milieugevolgen kunnen optreden. Wanneer uit de toets blijkt dat er belangrijke nadelige milieugevolgen kunnen optreden moet er een m.e.r.-procedure worden doorlopen. Met andere woorden dan is het opstellen van een MER nodig.

Met deze ruimtelijke onderbouwing worden in totaal 78 woningen gerealiseerd in het bestaand stedelijk gebied. Dit kan leiden tot een m.e.r.(beoordelings)-plicht. Of een m.e.r.-procedure of m.e.r-beoordeling noodzakelijk is, hangt af van het feit of de ontwikkeling (activiteit) is opgenomen in lijst C en D van het Besluit milieueffectrapportage (Besluit m.e.r.). Per 7 juli 2017 is een wijziging van het Besluit m.e.r. in werking getreden. Wanneer de voorgenomen de ontwikkeling (activiteit) is opgenomen in lijst C en D van het Besluit milieueffectrapportage (Besluit m.e.r.) moet getoetst worden of er sprake is van nadelige milieugevolgen en moet wanneer hier sprake van is een vormvrij m.e.r.-beoordelingsbesluit genomen worden.

#### *Doorwerking plangebied*

In het Besluit m.e.r. worden woningen als onderdeel van de activiteit stedelijk ontwikkelingsproject genoemd (categorie D 11.2 van het Besluit m.e.r.). De vraag is echter of onderhavig plan gezien kan worden als stedelijk ontwikkelingsproject. Volgens de Raad van State (zie uitspraak 201609536/1/A1) is het antwoord op de vraag of er sprake is van een (wijziging van een) stedelijk ontwikkelingsproject in de zin van het Besluit m.e.r., afhankelijk van de concrete omstandigheden van het geval.

In dit geval worden de woningen gerealiseerd binnen een maatschappelijke bestemming uit het bestemmingsplan 'Alkmaar Noord'. Binnen deze maatschappelijke bestemming zijn al veel functies toegestaan, waaronder een evenemententerrein, woningen op de verdiepingen, overheids- en onderwijsvoorzieningen, medische, sociaal-culturele en religieuze voorzieningen, jeugd/kinderopvang en vergelijkbare maatschappelijke doeleinden. Tevens is voor het plangebied een bouwvlak opgenomen (die volledig bebouwd mag worden) met een oppervlakte van circa 12.000 m2 (1,2 hectare). Voor het grootste deel van dit bouwvlak mag tot 20 meter hoog gebouwd worden. Met onderhavig plan wordt een veel kleiner gedeelte van het plangebied bebouwd, namelijk slechts circa 3.300 m2 (0,3 hectare) in plaats van 1,2 hectare (oppervlakten van totale bouwvlak(ken)). Tevens zijn vrijwel alle woonblokken een stuk lager dan 20 meter hoog. Onderhavige ontwikkeling is dus erg beperkt in vergelijking met de bouwmogelijkheden die werden geboden voor dit plangebied door het bestemmingsplan 'Alkmaar Noord'. De ontwikkeling kan daarom ook niet gezien worden als een nieuwe stedelijke ontwikkeling. Het plangebied is tevens gelegen in een wijk van Alkmaar die al vrijwel geheel tot woonwijk is ontwikkeld.

Uit voorgaande paragrafen blijkt daarnaast dat met dit plan sprake is van een goede ruimtelijke ordening. Het plan zorgt voor een planologische afname van het verkeer, hierdoor een planologische verbetering van de luchtkwaliteit en een lagere stikstofdepositie richting de omgeving en omliggende beschermde natuurgebieden en een afname aan milieubelastende functies (aangezien woningen worden toegestaan in plaats van maatschappelijke functies uit milieucategorie 2). De voorgenomen activiteit kan, gezien deze concrete omstandigheden, niet gezien worden als een stedelijk ontwikkelingsproject als bedoeld in categorie D11.2 van het Besluit m.e.r.. Daarom is geen m.e.r.(beoordelings)-procedure noodzakelijk. Er hoeft geen vormvrij m.e.r.-beoordelingsbesluit genomen te worden.

# **5. JURIDISCHE PLANOPZET**

In dit hoofdstuk wordt de juridische opzet van het bestemmingsplan beschreven.

# **5.1 Inleiding**

Op 1 juli 2012 zijn de Wet ruimtelijke ordening (Wro) en het Besluit ruimtelijke ordening (Bro) in werking getreden. Het voorliggende bestemmingsplan is opgesteld op grond van de Wro en het Bro. Op grond van artikel 3.1.3 van het Bro moet een bestemmingsplan worden uitgewerkt in:

- een beschrijving van de bestemmingen, waarbij per bestemming het doel of de doeleinden worden aangegeven;
- bestemmingen die bij of krachtens wet kunnen worden voorgeschreven;
- regels die bij of krachtens wet kunnen worden voorgeschreven;
- voor zover nodig uitwerkings-, wijzigings- en afwijkingsregels.

Ook moet op grond van artikel 3.1.6 van het Bro een bestemmingsplan samengaan met een toelichting waarin ten minste zijn opgenomen:

- 1. een onderbouwing van de in het bestemmingsplan gemaakte keuze van bestemmingen;
- 2. de resultaten van de (noodzakelijke) voor het bestemmingsplan uitgevoerde onderzoeken;
- 3. de resultaten van het overleg en de inspraak op grond van artikel 3.1.1 van het Bro.

Op grond van artikel 1.2.1 van het Bro (in werking getreden op 1 januari 2010) moet het bestemmingsplan digitaal beschikbaar gesteld worden. Om dit mogelijk te maken moet het bestemmingsplan worden uitgewerkt in een zogenoemde GML. In de GML is er een koppeling tussen de kaart, regels en toelichting (het bestemmingsplan) gemaakt. Deze koppeling van de kaart, regels en toelichting is de zogenoemde verbeelding van het bestemmingsplan. Hiervoor moet het bestemmingsplan worden opgesteld overeenkomstig de RO-standaarden:

- Standaard Vergelijkbare Bestemmingsplannen 2012 (SVBP2012).
- Standaard Toegankelijkheid Ruimtelijke Instrumenten (STRI2012).
- Praktijkrichtlijn Bestemmingsplannen 2012 (PRBP2012).

Dit bestemmingsplan is zo opgesteld dat het digitaal beschikbaar gesteld kan worden. Dit betekent dat:

- alle verschillende onderdelen van de kaart een zogenoemde IMRO2012-code hebben;
- de digitale kaart is opgesteld volgens de standaardtechniek voor uitwisseling GML;
- de regels overeenkomstig de SVBP2012 zijn opgesteld;
- de toelichting en regels digitaal aan de kaart zijn gekoppeld.

#### **Wet algemene bepalingen omgevingsrecht**

Op 1 oktober 2010 is de Wet algemene bepalingen omgevingsrecht (Wabo) en het Besluit omgevingsrecht (Bor) in werking getreden. Met de inwerkingtreding van de Wabo is een deel van de Wro opgenomen in de Wabo. Op grond van de Wabo en het Bor is de omgevingsvergunning ingevoerd. In de omgevingsvergunning worden verschillende vergunningtrajecten (zoals bouwvergunning, milieuvergunning etc.) gebundeld. In artikel 2.1 van de Wabo is een algemeen gebruiksverbod opgenomen. Op grond hiervan is voor een gebruik dat op grond van een bestemmingsplan niet is toegestaan een omgevingsvergunning noodzakelijk.

Door de inwerkingtreding van de Wabo en het Bor is een aantal begrippen op grond van de Wro vervallen. Deze begrippen worden ook in de SVBP2012 gebruikt. In september 2010 zijn er door Geonovum, als beheerder van de RO-standaarden, werkafspraken voor de SVBP2012 uitgegeven. Op basis van deze afspraken is er in bestemmingsplannen geen sprake meer van ontheffingen, maar van afwijkingen. De, in het overgangsrecht opgenomen, bouwvergunning is vervangen door een omgevingsvergunning voor het bouwen.

## **5.2 Bestemmingen**

Voorliggend bestemmingsplan bestaat uit de volgende bestemmingen.

#### *Artikel 3 Groen*

Deze bestemming is bestemd voor de bestaande en eventuele toekomstige groenvoorzieningen. Binnen deze bestemming zijn de aangewezen gronden bestemd voor groenvoorzieningen, waterlopen en waterpartijen, beeldende kunst, geluidwerende voorzieningen, kunstwerken, evenementen van categorie 1 en stadslandbouw. Ook zijn voet- en fietspaden toegestaan ter ontsluiting van de woonblokken.

Gebouwen zijn uitsluitend binnen een bouwvlak toegestaan. Voor bouwwerken, geen gebouwen zijnde zijn aparte maatvoeringen opgenomen.

#### *Artikel 4 Maatschappelijk*

Een deel van de maatschappelijke bestemming aan de noordwestzijde van het plangebied is opgenomen in dit plan en heeft opnieuw de bestemming Maatschappelijk gekregen. Het bouwvlak is hier iets verkleind om te waarborgen dat bij het realiseren van gebouwen binnen de bestemming Maatschappelijk er voldoende afstand blijft tussen de nieuwe bebouwing en de groenbestemming. Het begrip 'maatschappelijk' wordt in artikel 1 (Begrippen) van de regels gedefinieerd. De bestaande wijzigingsbevoegdheid wordt overgenomen uit het vigerende bestemmingsplan.

#### *Artikel 5 Verkeer – Verblijf*

Alle woonstraten zijn bestemd als 'Verkeer – Verblijf'. Binnen deze bestemming zijn daarnaast ook groenvoorzieningen, watervoorzieningen, evenementen en markten toegestaan.

Gebouwen zijn uitsluitend toegestaan binnen een bouwvlak. De bouwhoogte van bouwwerken, geen gebouwen zijnde mag ten hoogste 6 meter bedragen.

#### *Artikel 6 Water*

De belangrijkste waterlopen binnen het woongebied van Alkmaar Noord zijn bestemd als 'Water'. Voor deze waterlopen geldt dat zij worden beschermd in hun beloop. Het bestemmingsplan is zodanig van opzet dat het zich niet verzet tegen de aanleg van vissteigers, picknickplaatsen en dergelijke, voor het algemeen belang en in het openbare gebied.

#### *Artikel 7 Wonen*

De percelen met de bestemming 'Wonen' hebben als hoofdfunctie wonen. De plaats en de omvang van de hoofdgebouwen op de percelen is bepaald door middel van bouwvlakken. Voor de bijbehorende bouwwerken is aansluiting gezocht bij de regeling van artikel 2 in bijlage II van het Besluit Omgevingsrecht.

Hoofdgebouwen mogen uitsluitend binnen een bouwvlak worden gebouwd. Voor de bouwblokken ten noorden en oosten van het plangebied geldt dat er tezamen niet meer dan 64 (gestapelde) woningen mag worden gebouwd. De overige woningen betreffen eengezinswoningen. Een aan-huis-verbonden beroep/bedrijf als ondergeschikte functie bij een woonfunctie is toegestaan. De maximale oppervlakte voor het bedrijf mag niet meer 30% van de vloeroppervlakte bevatten, met een maximum van 60 m2 . Daarnaast mag er geen nadelige invloeden hebben op de afwikkeling van het verkeer en parkeerbehoefte. Detailhandel is enkel als ondergeschikte nevenactiviteit bij het aan-huis-verbonden beroep/bedrijf toegestaan.

De bouwhoogte voor hoofdgebouwen is aangegeven op de verbeelding. Bijbehorende bouwwerken mogen uitsluitend in het bouwvlak en in het achtererfgebied gebouwd worden. De bouwhoogte van bouwwerken, geen gebouwen in de vorm van erf- en terreinafscheiding mag 2 meter bedragen, met dien verstande dat deze voor de voorgevelrooilijn ten hoogste 1 meter mag bedragen.

# **6. UITVOERBAARHEID**

In artikel 3.1.6 van het Besluit ruimtelijke ordening (Bro) is bepaald dat een bestemmingsplan vergezeld gaat van een toelichting waarin de inzichten over de uitvoerbaarheid van het plan zijn neergelegd. Dit hoofdstuk gaat in op de uitvoerbaarheid, waarbij eerst de economische uitvoerbaarheid aan bod komt en vervolgens de maatschappelijke uitvoerbaarheid.

# **6.1 Economische uitvoerbaarheid**

#### **6.1.1 Financieel economische haalbaarheid**

De gemeente Alkmaar is eigenaar van de grond binnen het plangebied en heeft voor deze ontwikkeling een sluitende grondexploitatie opgesteld. De grond wordt aan ontwikkelende partijen verkocht. De verkoop wordt vastgelegd in anterieure overeenkomsten. Voor de sociale woningen is een dergelijke overeenkomst met een toegelaten instelling afgesloten. Die partij beschikt over voldoende middelen om de ontwikkeling te kunnen realiseren en de koopprijs van de grond aan de gemeente te kunnen voldoen. De rijwoningen in de vrije sector zullen aan een commerciële ontwikkelaar worden verkocht.

#### **6.1.2 Kostenverhaal**

Op grond van afdeling 6.4. van de Wro geldt voor de gemeente de verplichting tot kostenverhaal in de gevallen die zijn aangewezen in het Bro. Het Bro stelt kostenverhaal verplicht in geval er sprake is van een van de volgende bouwplannen:

- de bouw van één of meer woningen en andere hoofdgebouwen;
- de uitbreiding van een gebouw met ten minste 1.000 m² bruto-vloeroppervlakte of met één of meer woningen;
- de verbouwing van één of meer aaneengesloten gebouwen die voor andere doeleinden in gebruik of ingericht waren, voor woondoeleinden, mits tenminste 10 woningen worden gerealiseerd;
- de verbouwing van één of meer aaneengesloten gebouwen die voor andere doeleinden in gebruik of ingericht waren, voor detailhandel, dienstverlening, kantoor of horecadoeleinden, mits de cumulatieve oppervlakte van de nieuwe functies ten minste 1.500 m² bruto-vloeroppervlakte bedraagt;
- de bouw van kassen met een oppervlakte van ten minste 1.000 m² bruto-vloeroppervlakte.

De gemeente Alkmaar is eigenaar van de grond binnen het plangebied en heeft voor deze ontwikkeling een sluitende grondexploitatie opgesteld.

# **6.2 Maatschappelijke uitvoerbaarheid**

Er zijn wettelijke eisen met betrekking tot de voorbereiding en totstandkoming van een bestemmingsplan. Artikel 3.8 Wro bepaalt dat op de voorbereiding van een bestemmingsplan de in afdeling 3:4 van de Algemene wet bestuursrecht (Awb) geregelde uniforme openbare voorbereidingsprocedure (uov) van toepassing is. Dit houdt in dat tussen gemeente en verschillende instanties overleg over het plan moet worden gevoerd alvorens een ontwerpplan ter visie gelegd kan worden. Bovendien is het noodzakelijk dat belanghebbenden de gelegenheid hebben om hun visie omtrent het plan te kunnen geven. Dientengevolge zijn de volgende stappen te onderscheiden:

- Vooroverleg;
- Inspraak;
- Vaststellingsprocedure.

#### **6.2.1 Vooroverleg**

Het Besluit ruimtelijke ordening (artikel 3.1.1) geeft aan dat burgemeester en wethouders bij de voorbereiding van een bestemmingsplan overleg plegen met de besturen van betrokken gemeenten en waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

De instanties die in kennis gesteld moeten worden van dit bestemmingsplan zijn geïnformeerd. De opmerkingen uit het vooroverleg zijn verwerkt in het bestemmingsplan.

#### **6.2.2 Inspraak**

De Wro zelf bevat geen bepalingen omtrent inspraak. Dat neemt niet weg dat het de gemeente vrij staat toch inspraak te verlenen bijvoorbeeld op grond van de gemeentelijke inspraakverordening. In relatie daarmee bepaalt artikel 150 van de Gemeentewet onder meer dat in een gemeentelijke inspraakverordening moet worden geregeld op welke wijze en aan wie de mogelijkheid wordt geboden hun mening kenbaar te maken.

#### **6.2.3 Vaststellingsprocedure**

De vaststellingsprocedure van het bestemmingsplan zal plaatsvinden volgens artikel 3.8 van de Wet ruimtelijke ordening. Als onderdeel van deze procedure heeft het bestemmingsplan gedurende een termijn van 6 weken ter inzage gelegd voor zienswijzen. Gedurende deze periode is een zienswijze ingediend op het ontwerpbestemmingsplan en het ontwerpbesluit hogere waarden. De wijzigingen naar aanleiding van deze zienswijze zijn weergegeven in de Nota van wijzigingen, welke als bijlage is toegevoegd aan dit bestemmingsplan.

BRO heeft vestigingen in Boxtel | Amsterdam | Tegelen www.bro.nl