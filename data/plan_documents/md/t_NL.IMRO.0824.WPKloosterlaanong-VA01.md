Vastgesteld

# **Bestemmingsplan Kom Moergestel, Gemeente Oisterwijk** Wijzigingsplan, Kloosterlaan ong. Moergestel

Datum: 24 augustus 2016 Status: Vastgesteld plancode: NL.IMRO.0824.WPKloosterlaanong-VA01

|             | HOOFDSTUK 1        | INLEIDING                                            | 8  |  |
|-------------|--------------------|------------------------------------------------------|----|--|
| 1.1         |                    | AANLEIDING8                                          |    |  |
| 1.2         | PLANGEBIED         | 8                                                    |    |  |
| 1.3         | DOEL               | 8                                                    |    |  |
| 1.4         |                    | GELDEND	BESTEMMINGSPLAN8                             |    |  |
| 1.5         |                    | LEESWIJZER9                                          |    |  |
|             | HOOFDSTUK 2        | BESTAANDE SITUATIE<br>                               | 10 |  |
| 2.1         |                    | RUIMTELIJKE	STRUCTUUR<br>10                          |    |  |
| 2.2         |                    | FUNCTIONELE	STRUCTUUR10                              |    |  |
|             | HOOFDSTUK 3        | PLANBESCHRIJVING<br>                                 | 12 |  |
| 3.1         |                    | UITGANGSPUNTEN/BESTAANDE	SITUATIE<br>12              |    |  |
| 3.2         |                    | NIEUWE	ONTWIKKELING/<br>CONCRETE	BESCHRIJVING	PLAN12 |    |  |
|             | HOOFDSTUK 4        | BELEIDSKADER<br>                                     | 15 |  |
| 4.1         | RIJKSBELEID        | 15                                                   |    |  |
| 4.2         | PROVINCIAAL	BELEID | 16                                                   |    |  |
| 4.3         |                    | GEMEENTELIJK	BELEID19                                |    |  |
|             | HOOFDSTUK 5        | MILIEUHYGIËNISCHE EN<br>PLANOLOGISCHE ASPECTEN       | 23 |  |
| 5.1         |                    | INLEIDING23                                          |    |  |
| 5.2         |                    | PARKEREN	EN	ONTSLUITING<br>23                        |    |  |
| 5.3         | WATER              | 23                                                   |    |  |
| 5.4         |                    | NATUUR26                                             |    |  |
| 5.5         |                    | ARCHEOLOGIE	EN	CULTUURHISTORIE<br>27                 |    |  |
| 5.6         | BEDRIJFSHINDER     | 28                                                   |    |  |
| 5.7         | GELUID             | 29                                                   |    |  |
| 5.8         | LUCHTKWALITEIT     | 29                                                   |    |  |
| 5.9         |                    | BODEMKWALITEIT30                                     |    |  |
| 5.10        |                    | EXTERNE	VEILIGHEID<br>31                             |    |  |
| 5.11        |                    | TECHNISCHE	INFRASTRUCTUUR32                          |    |  |
| 5.12        |                    | DUURZAAMHEID32                                       |    |  |
| 5.13        |                    | TOTAALBEELD	ASPECTEN<br>32                           |    |  |
|             | HOOFDSTUK 6        | JURIDISCHE PLANBESCHRIJVING                          | 34 |  |
| 6.1         | HOOFDOPZET         | 34                                                   |    |  |
| 6.2         |                    | ALGEMENE	TOELICHTING	VERBEELDING34                   |    |  |
| HOOFDSTUK 7 |                    | ECONOMISCHE UITVOERBAARHEID                          | 36 |  |
| HOOFDSTUK 8 |                    | PROCEDURE                                            | 38 |  |
|             |                    |                                                      |    |  |

## **Toelichting**

## **Hoofdstuk 1 Inleiding**

### **1.1 Aanleiding**

De eigenaren van het perceel aan de Kloosterlaan 40 in Moergestel zijn voornemens een deel van het terrein met een tweede woning te bebouwen. Voor het toestaan van een extra woning op het perceel is een wijzigingsprocedure ex artikel 3.6 van de Wro noodzakelijk. Eerder heeft het college van de gemeente Oisterwijk besloten principe medewerking te verlenen aan het beschikbaar stellen van één contingent voor de bouw van 1 extra woning en de wijziging van het bestemmingsplan.

Het perceel is gelegen in het bestemmingsplan Kom Moergestel. De vigerende bestemming is de bestemming "Wonen-woningen" en de dubbelbestemming "Waarde- Archeologie 3". Binnen deze bestemming is het "wonen" bestemd als toegestaan gebruik. Het aantal woningen is bepaald op "5". Dit aantal is reeds binnen het bestemmingsvlak aanwezig waardoor de bouw van een extra woning op het perceel op basis van het bestemmingsplan niet mogelijk is. Burgemeester en wethouders zijn bevoegd met toepassing van artikel 19.6.1 het bestemmingsplan de regels van de bestemming zodanig te wijzigen dat er een groter aantal woningen is toegestaan.

### **1.2 Plangebied**

Het plangebied ligt in de gemeente Oisterwijk, in de kern Moergestel aan de Kloosterlaan.

*Figuur 1: Luchtfoto Moergestel en de Kloosterlaan. In rood de projectlocati; bron: ruimtelijkeplannen.nl*

### **1.3 Doel**

Het doel van het wijzigingsplan is het tot stand brengen van een planologische regeling die de voorwaarden schept voor het toestaan van een extra woning ter plaatse van het perceel aan de De Kloosterlaan te Moergestel.

## **1.4 Geldend bestemmingsplan**

Het vigerende bestemmingsplan "Kom Moergestel" is onherroepelijk geworden op 16 juli 2014.

De bestemming van het perceel is "Wonen-woningen". Op het perceel is een bouwvlak gelegen waarbinnen de bebouwing moet worden gesitueerd.

In de regels is een wijzigingsbevoegdheid ex artikel 19.6.1. opgenomen die het mogelijk gemaakt om onder voorwaarden het aantal woningen dat in totaal is toegestaan binnen de percelen met de aangewezen bestemming te wijzigen. Het aantal woningen dat is toegestaan is bepaald op 5 woningen. Dit wijzigingsplan voorziet in de toename ter plaatse van het kavel met 1 woning.

Dit wijzigingsplan toont aan dat met het toestaan van een extra woning wordt voldaan aan de genoemde voorwaarden uit artikel 19.6.1.

*Figuur 2: Uitsnede bestemmingsplankaart "Kom Moergestel" met in rode stip de locatie aan de Kloosterlaan, bron: ruimtelijkeplannen.nl*

Daarnaast kent het perceel de dubbelbestemming "Waarde-Archeologie 3". Deze dubbelbestemming bepaald dat voor de percelen met deze bestemming behalve voor de andere aldaar voorkomende bestemming(en) - mede bestemd zijn voor het behoud en de bescherming van archeologische waarden.

### **1.5 Leeswijzer**

Voorliggende toelichting van het wijzigingsplan bevat de onderbouwing om de haalbaarheid aan te tonen van het beoogde wijzigingsplan "Kloosterlaan ong, Moergestel".

In hoofdstuk 2 wordt de bestaande situatie beschreven en komen de functionele en ruimtelijke structuur aan bod. In hoofdstuk 3 wordt vervolgens de beoogde ontwikkeling beschreven. Hoofdstuk 4 gaat in op de beleidskaders. Er zal onder andere getoetst worden of de beoogde ontwikkelingen passen binnen de beleidskaders op diverse niveaus. In het daaropvolgende hoofdstuk 5 komen de milieuhygiënische en planologische aspecten aan bod. Beoordeeld wordt of de beoogde ontwikkelingen negatieve effecten hebben op de aanwezige waarden in het gebied dan wel of er mogelijk nog belemmeringen in de omgeving aanwezig zijn die mogelijk beperkend zijn voor de beoogde ontwikkeling. Hoofdstuk 6 bevat een juridische planbeschrijving. In hoofdstuk 7 komt de financiële haalbaarheid van het plan aan de orde. Tenslotte wordt in hoofdstuk 8 ingegaan op de maatschappelijke haalbaarheid van het plan.

## **Hoofdstuk 2 Bestaande situatie**

### **2.1 Ruimtelijke structuur**

Het plangebied aan de Kloosterlaan is onderdeel van de historische structuur van Moergestel doordat ze is gelegen aan de historische weg over de oude beemden naar het klooster van Moergestel. Het klooster is in onderstaande kaart uit 1900 reeds zichtbaar. De eerste bebouwing langs de straat werd gepositioneerd op de hoek van de Kloosterlaan en de doorgaande weg naar Oisterwijk. De bouwlocatie is gelegen in de tuin van deze eerste bebouwing. Door de ontwikkeling van de Kloosterlaan en het bebouwen van de beemden is de oriëntatie van de projectlocatie gewijzigd. Daar waar het eerst een achtertuin was is het nu een open ruimte aan de Kloosterlaan.

*Figuur 3: Historische kaart met aanduiding in rood van de projectlocatie omstreeks 1900*

### **2.2 Functionele structuur**

De omgeving van het plangebied wordt in functioneel opzicht gedomineerd door de woonfunctie. Enkele kleinschalige bedrijven zijn ook in het gebied aanwezig. Dat de woonfunctie de overhand heeft, komt door de planmatige uitbreidingen van Moergestel die de afgelopen jaren zich hebben voorgedaan. De kleinschalige bedrijvigheid vindt plaats in de gebouwen die meer organisch zijn ontstaan.

## **Hoofdstuk 3 Planbeschrijving**

### **3.1 Uitgangspunten/bestaande situatie**

Het perceel is nu onbebouwd. Het perceel heeft nu de functie als tuin van de bestaande woning aan de Kloosterlaan 40. Het erf van de woning is ruim waardoor het toevoegen van een extra woning ter plaatse voorstelbaar is.

*Figuur 5: Foto's bestaande situatie Kloosterlaan 40; bron: Van Oers Weijers Architecten BNA*

## **3.2 Nieuwe ontwikkeling/ concrete beschrijving plan**

De mogelijkheid om een woning aan het bestemmingsvlak toe te voegen zal ter plaatse van de aan de Kloosterlaan gelegen tuin van de woning op nummer 40 gestalte krijgen. Met de wijziging om een extra woning aan het bestemmingsvlak toe te staan wordt vanuit functioneel oogpunt aangesloten op de hoofdzakelijk voorkomende woonfunctie in het gebied. Bij de toekomstige ontwikkeling van een bouwplan zullen de bouwregels uit het vigerende bestemmingsplan en het bestaande bouwvlak worden gehanteerd. Bij de ontwikkeling van het perceel zal, omdat de nieuwe woning onderdeel wordt van de Kloosterlaan de stedenbouwkundige eenheid van de straat worden versterkt. Met name vanwege de aanzienlijke omvang van het terrein heeft het college van de gemeente Oisterwijk op 20 januari 2015 besloten één contingent beschikbaar te stellen en besloten om in principe medewerking te verlenen aan de wijziging van het bestemmingsplan zodat de bouw van de extra woning kan geschieden.

*Figuur 6: Illustratie perceel aan de Kloosterlaan 40 met rechts de projectlocatie; bron: Van Oers Weijers Architecten BNA* 

## **Hoofdstuk 4 Beleidskader**

### **4.1 Rijksbeleid**

#### **Structuurvisie Infrastructuur en Ruimte**

In de Structuurvisie Infrastructuur en Ruimte (SVIR) staan de plannen voor ruimte en mobiliteit. Zo beschrijft het kabinet in de Structuurvisie in welke infrastructuurprojecten het de komende jaren wil investeren. Provincies en gemeentes krijgen meer bevoegdheden bij ruimtelijke ordening. De Rijksoverheid richt zich op nationale belangen, zoals verbetering van de bereikbaarheid.

Op 13 maart 2012 is de SVIR in werking getreden.

In de SVIR schetst het kabinet hoe Nederland er in 2040 uit moet zien: concurrerend, bereikbaar, leefbaar en veilig. Het ruimtelijke en mobiliteitsbeleid wordt meer aan provincies en gemeenten overgelaten. Hieronder valt bijvoorbeeld het landschapsbeleid. De Rijksoverheid richt zich op nationale belangen, zoals een goed vestigingsklimaat, een degelijk wegennet en waterveiligheid.

Tot 2028 heeft het kabinet in de SVIR 3 Rijksdoelen geformuleerd:

- de concurrentiekracht vergroten door de ruimtelijk-economische structuur van Nederland te versterken. Dit betekent bijvoorbeeld een aantrekkelijk (internationaal) vestigingsklimaat;
- de bereikbaarheid verbeteren;
- zorgen voor een leefbare en veilige omgeving met unieke natuurlijke en cultuurhistorische waarden.

De SVIR verbindt haar belangen aan nieuwe stedelijke ontwikkelingen. De toevoeging van een extra woning binnen bestaand stedelijk gebied is geen nieuwe stedelijke ontwikkeling.

De structuurvisie Infrastructuur en Ruimte is tot nu toe gedeeltelijk vertaald in het Besluit algemene regels ruimtelijke ordening (Barro). Het Barro omvat alle ruimtelijke rijksbelangen die juridisch doorwerken op het niveau van bestemmingsplannen. Het gaat om kaders voor onder meer het bundelen van verstedelijking, de bufferzones, nationale landschappen, de Ecologische Hoofdstructuur, de kust, grote rivieren, militaire terreinen, mainportontwikkeling van Rotterdam en de Waddenzee. Met het Barro maakt het Rijk proactief duidelijk waar provinciale verordeningen en gemeentelijke bestemmingsplannen aan moeten voldoen.

De beoogde ontwikkeling valt niet onder één van de nationale belangen. Het nationaal beleid staat de beoogde ontwikkeling niet in de weg.

De realisatie van een extra woning aan de Kloosterlaan is bovendien een lokale aangelegenheid. Er zijn geen nationale belangen in het geding. In de SVIR worden geen uitspraken op dit schaalniveau gedaan. De ontwikkeling van een extra woning is daarom passend binnen het rijksbeleid.

#### **Ladder voor duurzame verstedelijking (SVIR/Bro)**

De 'ladder voor duurzame verstedelijking' is in de Structuurvisie Infrastructuur en Ruimte (SVIR) geïntroduceerd en vastgelegd als procesvereiste in het Besluit ruimtelijke ordening (Bro). Het Bro bepaalt dat voor onder meer bestemmingsplannen die nieuwe woningen mogelijk maken, de treden van deze ladder doorlopen moeten worden. Doel van de ladder voor duurzame verstedelijking is een goede ruimtelijke ordening in de vorm van een optimale benutting van de ruimte in stedelijke gebieden. Artikel 3.1.6 van het Bro luidt als volgt:

De toelichting bij een bestemmingsplan dat een nieuwe stedelijke ontwikkeling mogelijk maakt, voldoet aan de volgende voorwaarden:

- er wordt beschreven dat de voorgenomen stedelijke ontwikkeling voorziet in een actuele regionale behoefte;
- indien uit de beschrijving, bedoeld in onderdeel a, blijkt dat sprake is van een actuele regionale behoefte, wordt beschreven in hoeverre in die behoefte binnen het bestaand stedelijk gebied van de betreffende regio kan worden voorzien door benutting van beschikbare gronden door herstructurering, transformatie of anderszins, en;
- indien uit de beschrijving, bedoeld in onderdeel b, blijkt dat de stedelijke ontwikkeling niet binnen het bestaand stedelijk gebied van de betreffende regio kan plaatsvinden, wordt beschreven in hoeverre wordt voorzien in die behoefte op locaties die, gebruikmakend van verschillende middelen van vervoer, passend ontsloten zijn of als zodanig worden ontwikkeld.

Ingevolge artikel 1.1.1, eerste lid, aanhef onder i, van het Bro wordt in het Bro de de daarop berustende bepalingen onder stedelijke ontwikkeling verstaan: *"ruimtelijke ontwikkeling van een bedrijventerrein of zeehaven, of van kantoren, detailhandel, woningbouwlocaties of andere stedelijke voorzieningen."*

De Raad van State (RvS) heeft zich uitgesproken over de toepassing van de ladder bij het beroep tegen de vaststelling van een bestemmingsplan dat 8 nieuwe woningen mogelijk maakt. (Zaaknummer: 201405237/1/R2, datum uitspraak: 24 december 2014). De vraag die de Raad van State zich heeft gesteld was of er sprake is van een "stedelijke ontwikkeling". De bouw van acht woningen, zo wordt door de RvS beoordeeld is gezien haar kleinschaligheid geen woningbouwlocatie. Daarom is er geen sprake van een stedelijke ontwikkeling zodat artikel 3.1.6, tweede lid van het Bro, niet van toepassing is. Toetsing aan de ladder is daarom niet aan de orde zo oordeelt de RvS.

De voorgenomen ontwikkeling maakt het mogelijk één nieuwe woning te realiseren. Deze is bovendien gepland op een locatie waar bebouwing mogelijk is. In lijn met de uitspraak van de RvS moet geconcludeerd worden dat bij de voorgenomen ontwikkeling geen sprake is van een "stedelijke ontwikkeling". Toepassing van de Ladder is daarom niet aan de orde.

Bovendien is het zo dat de nieuwe woning is meegenomen in de regionale afstemming van de behoefte; De gemeente heeft in 2010 met de provincie en regio afgesproken dat initiatieven van 1 of 2 woningen niet vallen onder de locaties zoals genoemd in de Pilot: "bouwen binnen strakke contouren". Dit betekent dat in totaal ongeveer 5 woningen per jaar gebouwd kunnen worden aan losse woningbouwprojecten (max. 2 woningen) binnen de bebouwde kom. Deze afspraak wordt in het regulier overleg met de regio voortdurend afgestemd. Hiermee wordt voldaan aan de eerste trede van de ladder. Omdat deze actuele, regionale behoefte met de voorgenomen ontwikkeling is gelegen in bestaand stedelijk gebied wordt bovendien voldaan aan de eisen zoals gesteld in artikel 3.1.6 van Bro.

### **4.2 Provinciaal beleid**

### **Structuurvisie RO**

Op 19 maart 2014 is De Structuurvisie Ruimtelijke Ordening 2010 - partiële herziening 2014 in werking getreden. De provincie geeft in de structuurvisie de hoofdlijnen van het ruimtelijk beleid tot 2025 (met een doorkijk naar 2040). De visie is bindend voor het ruimtelijk handelen van de provincie.

Het is de basis voor de wijze waarop de provincie de instrumenten inzet die de Wet ruimtelijke ordening biedt. De visie geeft een ruimtelijke vertaling van de opgaven en doelen uit de Agenda van Brabant. Daarnaast ondersteunt de structuurvisie het beleid op andere provinciale beleidsterreinen, zoals het economisch-, mobiliteits-, sociaal-, cultureel-, milieu- en natuurbeleid.

In de nieuwe ruimtelijke ontwikkelingen zijn twee ruimtelijke trends te onderscheiden: de schaalvergroting en de behoefte aan identiteit.

De provincie kiest voor duurzame ontwikkelingen waarin de kwaliteiten van de provincie sturend zijn bij de ruimtelijke keuze die de komende jaren op de provincie af komen. Nieuwe ontwikkelingen moeten bijdragen aan de kracht en identiteit van Noord-Brabant. De ruimtelijke keuzes geven hier op provinciaal niveau invulling aan.

Dit is vertaald in de volgende 14 provinciale ruimtelijke belangen:

- Regionale contrasten;
- Een multifunctioneel landelijk gebied;
- Een robuust en veerkrachtig water- en natuursysteem;
- Een betere waterveiligheid door preventie;
- Koppeling van waterberging en droogtebestrijding;
- Duurzaam gebruik van de ondergrond;
- Ruimte voor duurzame energie;
- Concentratie van verstedelijking;
- Sterk stedelijke netwerk;
- Groene geledingszone tussen steden;
- Gedifferntieerd aanbod aan goed bereikbare vrijetijdsvoorzieingen;
- Economische kennisclusters;
- (inter)nationale bereikbaarheid;
- Beleefbaarheid stad en land vanaf de hoofdinfrastructuur.

De provincie wil duurzaam en zuinig omgaan met de leefomgeving en de ruimte en een goede relatie creëren tussen wonen en werken in de stedelijke omgeving en een groene landelijke omgeving daarbuiten.

De provincie kiest in haar ruimtelijke beleid tot 2025 voor de verdere ontwikkeling van gevarieerde en aantrekkelijke woon-, werk- en leefmilieus en een kennisinnovatieve economie met als basis een klimaatbestendig en duurzaam Brabant. Het principe van behoud en ontwikkeling van het landschap is in deze structuurvisie de 'rode' draad die de ruimtelijke ontwikkelingen stuurt.

De structuurvisie is samen met de Verordening Ruimte een middel om de provinciale ruimtelijke visie op Brabant te realiseren.

Het plangebied valt binnen het bestaande stedelijk gebied van Oisterwijk, dat een "kern in landelijk gebied" is. In de kernen in het landelijk gebied met de bijbehorende zoekgebieden voor verstedelijking wordt de lokale behoefte voor verstedelijking opgevangen (wonen, werken en voorzieningen). De provincie vraagt gemeenten om in regionaal verband afspraken te maken over de verdeling van het programma voor wonen en werken.

#### **Verordening ruimte 2014**

In de Verordening ruimte 2014, welke is vastgesteld op 10 juli 2015, staan regels waarmee een gemeente rekening moet houden bij het ontwikkelen van bestemmingsplannen. Door deze regels weten de gemeenten al in een vroeg stadium waar ze aan toe zijn. Per onderwerp zijn in de verordening gebieden tot op perceelniveau begrensd op een kaart. Hierdoor is duidelijk voor welke gebieden de regels gelden.

*Figuur 7: Uitsnede Integrale plankaart met structuren en aanduidingen, Verordening ruimte 2014 bron: ruimtelijkeplannen.nl*

In de Verordening ruimte wordt gesteld dat het gebied is gelegen in het "bestaand stedelijk gebied, kernen in het landelijk gebied". Het provinciale beleid is al jaren gericht op het bundelen van de verstedelijking. Voor deze kernen geldt in het algemeen de regel dat zoveel woningen gebouwd mogen worden als nodig is voor de natuurlijke bevolkingsgroei. In en rondom de kernen in het landelijk gebied staat het voorkomen van verdere aantasting van het buitengebied centraal. Dit betekent dat het accent op inbreiden, herstructureren en intensief en meervoudig ruimtegebruik ligt.

De Verordening heeft op grond van artikel 4.3 van de verordening het volgende bepaald;

- *1. De toelichting bij een bestemmingsplan gelegen in bestaand stedelijk gebied dat voorziet in nieuwbouw van woningen bevat een verantwoording over de wijze waarop:*
	- *a. de afspraken die daarover zijn gemaakt in het regionaal ruimtelijk overleg bedoeld in artikel37.4, onder b, worden nagekomen;*
	- *b. de beoogde nieuwbouw zich verhoudt tot de afspraken bedoeld onder a, en tot de beschikbare harde plancapaciteit voor woningbouw.*
- *2. Onder harde plancapaciteit voor woningbouw als bedoeld in het eerste lid, onder b, wordt verstaan de capaciteit voor nieuw te bouwen woningen waarover een gemeente beschikt, die:* 
	- *a. wordt uitgedrukt in aantallen woningen, en*
	- *b. is opgenomen in een vastgesteld bestemmingsplan waarvan de bestemming nog niet is verwezenlijkt*

Het plan voorziet in een vergroting van de harde plancapaciteit met één woning. Het bouwplan voldoet echter aan het gestelde in de gemeentelijk volkshuisvestingsbeleid (zie verder paragraaf 4.3).

De verordening heeft ten aanzien van de locatie verder bepaald dat voldaan moet worden aan de algemene beginselen ter bevordering van de ruimtelijke kwaliteit. Het bouwplan is gepland binnen bestaand stedelijk gebied. Ten aanzien van artikel 3.1 uit de verordening is door de provincie de volgende toelichting gegeven:

*"Iedere ontwikkeling moet passen in de omgeving. De omgeving bestaat uit zowel aanwezige waarden als uit omliggende functies. Het gaat om de aard, schaal en functie van de bebouwing. Het is aan de gemeenten om invulling te geven aan ruimtelijke kwaliteit op lokaal niveau."* 

Hierbij ligt het provinciaal belang vooral in het landelijk gebied. De ontwikkeling is stedenbouwkundig inpasbaar en realiseert een perceelgrootte die aansluit bij de bestaande ruimtelijke structuur. Van het bouwplan is gevonden dat het past binnen de omgeving.

Verder heeft de verordening ten aanzien van de bevordering van de ruimtelijke kwaliteit nog het volgende bepaald;

*"De provincie vraagt gemeenten om het principe van zorgvuldig ruimtegebruik toe te passen. Het doel hierbij is om bestaand bebouwd gebied zo goed mogelijk te benutten".*

Het bouwplan is gelegen binnen bestaand bebouwd gebied van Moergestel. Er zal geen ontwikkeling plaatsvinden in het landelijk gebied. Er is sprake van zorgvuldig ruimtegebruik.

De overige onderwerpen uit de Verordening ruimte zijn niet van toepassing op het gebied. Daarmee voldoet de ontwikkeling die met onderhavig plan mogelijk wordt gemaakt aan de Verordening ruimte 2014.

### **4.3 Gemeentelijk beleid**

#### **Structuurvisie Plus**

Met de structuurvisie Plus geeft de gemeente in hoofdlijnen richting aan de ruimtelijke ontwikkeling van het grondgebied. Voor de inwoners heeft de structuurvisie geen direct juridisch bindende werking. De structuurvisie kent in principe wel een bindende werking voor de gemeentebesturen. De structuurvisie geeft op een aantal aspecten richting bij nieuwe ruimtelijke afwegingen. Een aantal van deze aspecten heeft betrekking op het toestaan van een extra woning op het perceel aan de Kloosterlaan.

#### Kernen

Hoofduitgangspunten voor de toekomstige ontwikkeling van de kernen zijn onder andere:

- inzetten op het versterken van de ruimtelijke structuur en identiteit van de kernen;
- ruimte voor opwaardering en herstructurering met aandacht voor (passende) menging van functies;
- benutten van de potentie op inbreidings- en herstructureringslocaties waarbij gezocht wordt naar meerwaarde en rekening gehouden wordt met de maat en schaal van de bebouwing.

#### Beperkte verstedelijking

De nadruk op de groene kwaliteit impliceert een beperkte uitbreiding van het stedelijk gebied. Ontwikkelingen binnen het bestaand gebied genieten de voorkeur. Hierbij wordt gedacht aan inbreiden het uitplaatsen van (hinderlijke) bedrijven herstructurering en transformering. Voor alle locaties geldt echter dat nieuwe functies hier alleen een plaats kunnen krijgen als deze passen binnen de identiteit van de gemeente en bijdragen in de kwaliteit.

#### Wonen

Als aandachtspunt wordt meegegeven dat woningbouw op inbreidingslocaties moet passen in het 'dorpse' karakter terwijl uit financieel oogpunt gestapelde bouw veelal de voorkeur verdient.

De beoogde ontwikkeling heeft verder geen concrete raakvlakken met de structuurvisie. Aan het bepaalde onder "kernen", "beperkte verstedelijking" en "wonen" wordt voldaan.

#### **Volkshuisvesting**

De gemeente heeft in 2010 met de provincie en regio afgesproken dat initiatieven van 1 of 2 woningen niet vallen onder de locaties zoals genoemd in de Pilot: "bouwen binnen strakke contouren". Dit betekent dat in totaal ongeveer 5 woningen per jaar gebouwd kunnen worden aan losse woningbouwprojecten (max. 2 woningen) binnen de bebouwde kom. Deze afspraak wordt op regelmatige basis in het interregionaal overleg besproken. Deze initiatieven worden door de gemeente onder andere getoetst op hun bijdrage aan de ruimtelijke kwaliteit. De extra woning aan de Kloosterlaan is één van de projecten, die de gemeente met deze afspraak mogelijk wil maken*.* Door het benutten van deze braakliggende locatie wordt bovendien een stedenbouwkundige structuur versterkt.

#### **Bestemmingsplan Kom Moergestel**

Zoals reeds in paragraaf 1.4 is genoemd dient bij de wijziging van de regels om een extra woning toe te staan voldaan te worden aan de bepalingen in artikel 19.6.1 van het bestemmingsplan "Kom Moergestel".

De voorwaarden zijn de volgende:

nieuwe woningen passen in het bestaande bebouwingspatroon en mogen de aanwezige samenhang niet verstoren; hieronder wordt in ieder geval verstaan:

- a) de hoogte van de bebouwing sluit aan op de hoogte van de bestaande bebouwing op aangrenzende percelen;
- b) het woningtype dient overeen te komen met woningen die in de directe omgeving aanwezig zijn;

#### Toetsing:

De maximaal toegestane bouwhoogte voor het perceel is reeds bestemd in artikel 19 "wonen-woningen". De goothoogte is vastgelegd op 6 meter en de bouwhoogte op 10 meter. Op basis van de bestaande regels in het bestemmingsplan "Kom Moergestel" is de bouw met deze goot- en bouwhoogte mogelijk. Omdat deze bouwregels uit artikel 19 van toepassing blijven, moet worden geconcludeerd dat voldaan wordt aan de eis om de hoogte van het toekomstig bouwplan aan te sluiten op de hoogte van de bestaande woningen op aangrenzende percelen. Ook wordt met dit wijzigingsplan geen ander woningtype mogelijk gemaakt dan dat op grond van artikel 19 van het bestemmingsplan is toegestaan en dat in de directe omgeving reeds aanwezig is.

Op basis hiervan kan geconcludeerd worden dat wordt voldaan aan het gestelde onder artikel 19.6.1 zoals genoemd onder a) en b).

De wijziging wordt voorts getoetst aan de volgende voorwaarden en moet hier aan voldoen:

- 1. een voldoende stedenbouwkundige inpassing (zie onder a en b)
- 2. voldoende ontsluitingsmogelijkheden
- 3. voldoende parkeermogelijkheden
- 4. past in het gemeentelijk volkshuisvestingsbeleid
- 5. het beleid inzake water
- 6. geen onevenredige gevolgen voor archeologische waarden
- 7. bodemkwaliteit is geschikt voor de functie
- 8. vereisten van de Wet geluidhinder
- 9. geen onevenredige nadelige gevolgen voor bedrijven in de omgeving en/of geen onevenredig grote milieuhinder van bedrijven op de locatie
- 10. vereisten inzake externe veiligheid

Voor deze overige punten geldt het volgende:

- 1. De ontwikkeling van het perceel voorziet in een voldoende stedenbouwkundige inpassing. Zie hiervoor de beschrijving hierboven;
- 2. In paragraaf 5.2 is aangetoond dat er voldoende ontsluitingsmogelijkheden zijn;
- 3. In paragraaf 5.2 is aangetoond dat er voldoende parkeerplaatsen worden aangelegd;
- 4. In paragraaf 4.3 is aangetoond dat het bouwplan voldoet aan het volkshuisvestingsbeleid;
- 5. In paragraaf 5.3 is aangetoond dat het bouwplan voldoet aan het beleid inzake water;
- 6. In paragraaf 5.5 is aangetoond dat het bouwplan geen onevenredige gevolgen heeft voor archeologische waarden;
- 7. In paragraaf 5.9 is aangetoond dat de bodemkwaliteit geschikt Is voor de beoogde functie;
- 8. In paragraaf 5.7 is aangetoond dat wordt voldaan aan vereisten inzake de Wet geluidhinder;
- 9. In paragraaf 5.6 is aangetoond dat geen nadelige gevolgen voor omliggende bedrijven en geen grote milieuhinder van bedrijven te verwachten zijn;
- 10. In paragraaf 5.10 is aangetoond dat wordt voldaan aan vereisten inzake externe veiligheid.

Het bouwplan voldoet aan de bepalingen inzake het bestemmingsplan en in het bijzonder die van artikel 19.6.1.

Een toekomstig bouwplan dient eveneens getoetst te worden aan de bepalingen van aan artikel 25 Waarde –archeologie 3 van het bestemmingsplan. Dit artikel regelt dat de percelen met deze bestemming behalve voor de andere aldaar voorkomende bestemming(en) - mede bestemd zijn voor het behoud en de bescherming van eventuele archeologische waarden. Deze dubbelbestemming blijft onverminderd van kracht.

## **Hoofdstuk 5 Milieuhygiënische en planologische aspecten**

### **5.1 Inleiding**

Er bestaat een duidelijke relatie tussen milieubeleid, landschap en ruimtelijke ordening. Bij iedere ruimtelijke ontwikkeling dient inzichtelijk gemaakt te worden of er vanuit milieuhygiënisch oogpunt belemmeringen en/of beperkingen aanwezig zijn voor de beoogde ontwikkeling. De milieukwaliteit vormt dan ook een belangrijke afweging bij de ontwikkeling van ruimtelijke functies. In dit hoofdstuk wordt nader ingegaan op de milieuhygiënische en overige planologische aspecten. Indien noodzakelijk is aanvullend onderzoek uitgevoerd. De eventuele onderzoeksrapportages zijn separate bijlagen bij de toelichting op het wijzigingsplan. In deze toelichting zijn de samenvattingen en conclusies opgenomen.

### **5.2 Parkeren en ontsluiting**

Voorwaarde bij het wijzigen van de bestemming zodat een extra woning is toegestaan op het perceel aan de Kloosterlaan is dat er voldoende parkeergelegenheid is. Het perceel is direct gelegen aan de bestaande infrastructuur. Op basis van de CROW publicatie 317 moet voor een vrijstaande koopwoning, gelegen in een matig stedelijke omgeving in de rest bebouwde kom 1,8 tot 2,6 parkeerplaatsen op eigen terrein realiseren. Hiervoor biedt het perceel ruimte. Bij een toekomstig bouwplan zal hier rekening mee worden gehouden.

Ten aanzien van de verkeersgeneratie moet op basis van de CROW-publicatie worden uitgegaan van 7,3 tot 8,1 voertuigbewegingen per weekdagetmaal. De capaciteit van de bestaande infrastructuur (Kloosterlaan) kan dit aantal extra voertuigbewegingen gemakkelijk opvangen.

Het aspect "parkeren en ontsluiting" is geen belemmering voor het toevoegen van één nieuwe woning.

### **5.3 Water**

#### **Inleiding**

Nederland is groot geworden door het leven met en de strijd tegen het water. In de 20e eeuw is, doordat er te weinig rekening is gehouden met het waterbelang, veel ruimte aan het water ontrokken en veel afvalwater direct geloosd op oppervlaktewater. Om de toekomst van Nederland veilig te stellen is het nodig om te anticiperen op klimaatsveranderingen en bij de ruimtelijke planvorming goed rekening te houden met water. De waterbeheerder heeft de taak, kennis en kunde om daar zorg voor te dragen. Daarom is het belangrijk om hem vroegtijdig te betrekken bij de planvorming.

#### **Beleidskader**

Op Europees, nationaal en stroomgebiedsniveau wordt gewerkt aan de Kaderrichtlijn Water (KRW). De KRW streeft naar duurzame en robuuste watersystemen. Basisprincipes van het nationaal en Europees beleid zijn: meer ruimte voor water, voorkomen van afwenteling van de waterproblematiek in ruimte of tijd en stand-still (géén verdere achteruitgang in de huidige (2000) chemische en ecologische waterkwaliteit).

Het streven naar een veilig, gezond en duurzaam waterbeheer staat in de belangstelling. Thema's zoals 'water in de stad' en 'water als ordenend principe' zijn beleidsspeerpunten op alle overheidsniveaus. Het vroegtijdig betrekken van de waterbeheerder en het meewegen van het waterbelang is, door middel van de Watertoets, sinds 1 november 2003 verankerd in het 'Besluit op de ruimtelijke ordening 1985'. Het belangrijkste instrument vanuit het Waterschap is de Keur 2015 van Waterschap de Dommel. In het Verbreed Gemeentelijk Riolerings Plan ( V-GRP) 2015-2019 heeft de gemeente Oisterwijk haar visie op het stedelijk waterbeheer vastgelegd.

Het bovenstaande resulteert in een voorkeursvolgorde voor het verwerken van hemelwater waarbij optie 1 het meest wenselijk en optie 5 het minst wenselijk is:

- 1. Hergebruik
- 2. Vasthouden
- 3. Bergen en afvoeren
- 4. Afvoeren naar oppervlaktewater (direct of indirect)
- 5. Afvoeren naar de riolering

Aan de hand van deze waterparagraaf wordt duidelijk gemaakt hoe binnen het plan "Kloosterlaan ong", met water wordt omgegaan. Verder is opgenomen op welke wijze de inrichtingsmaatregelen bijdragen aan 'Veiligheid, Voldoende en Schoon Water'.

#### **Beschrijving van het watersysteem (huidige situatie)**

Deze waterparagraaf is opgesteld voor het plangebied gelegen aan de Kloosterlaan nabij nummer 40 te Moergestel (gemeente Oisterwijk). Het plangebied is gelegen binnen de kern van Moergestel. Hieronder is een samenvatting uit het uitgevoerde infiltratie onderzoek opgenomen. Voor meer informatie wordt verwezen naar de door Aeres Milieu opgestelde infiltratieonderzoek inclusief afweging (AM15339) (zie bijlage).

#### Grondwater

Volgens gegevens uit "Data en Informatie van de Nederlandse Ondergrond (DINO)" bevindt het grondwaterpeil zich binnen het plangebied op een diepte van circa 9,5 meter +NAP. Bij een recente veldmeting tijdens het infiltratieonderzoek op 23 oktober 2015 ter plaatse van peilbuis 1 is het grondwater op circa 1,5 meter beneden maaiveld aangetroffen. De stroming van het freatische grondwater is noordnoordoostelijk gericht.

Het plangebied bevindt zich niet binnen de grenzen van een attentie- en/of beschermingsgebied behorend bij een waterwingebied. Voor zover bekend vinden op en in de directe omgeving van het plangebied geen grootschalige grondwateronttrekkingen plaats. Binnen het plangebied zullen geen industriële of andere milieubelastende activiteiten worden ontplooid. De dreiging van een grondwaterverontreiniging zal daarom minimaal zijn.

#### Bodem

Uit informatie van het Bodemloket blijkt dat de milieuhygiënische conditie van de bodem naar verwachting geen belemmering vormt voor de voorgenomen planontwikkeling.

#### Ecologie

De onderzoekslocatie bevindt zich binnen een attentiegebied van een Natte Natuurparel. Door de realisatie van een woning in de kern van Moergestel is geen directe nadelige invloed te verwachten.

#### Oppervlaktewater

Binnen het plangebied is geen oppervlaktewater aanwezig. Ca. 70 meter ten noordwesten van het plangebied is een A-watergang aanwezig. Verder is geen primair of secundair oppervlaktewater aanwezig.

Voor de toekomstige kavel is nog geen toekomstig ontwerp bekend. Derhalve is aangenomen dat ter plaatse ca. 250 m2 verhard zal worden (woning en terras).

| Oppervlaktes       | Huidig m2 | Toekomstig m2 |
|--------------------|-----------|---------------|
| Daken              | 0         | 175           |
| terrein verharding | 0         | 75            |
| onverhard terrein  | 527       | 277           |
| Totaal             | 527       | 527           |

#### **Water in relatie tot de toekomstige situatie**

Voldoende water *Wateroverlast (WO)*

Het voorliggende plan een toename van verhard oppervlak tot gevolg en er zal ruimte voor waterberging noodzakelijk zijn.

Op planniveau is het voor de realisatie van een woning geen compensatie vereist en hoeft geen watertoets doorlopen te worden. Voor plannen kleiner dan 2.000 m2 geldt een vrijstelling voor de realisatie van de compensatie. De neerslag die op de verharde oppervlakken valt, moet worden verzameld en geïnfiltreerd en/of geborgen.

De gemeente Oisterwijk stelt echter wel eisen aan de afvoer van hemelwater. Ontwikkelingen dienen hydrologisch neutraal ontwikkeld te worden. Hieronder is de benodigde berging voor het verwachte toekomstige verharde oppervlak van 250 m2 berekend. Opgemerkt wordt dat enkele gegevens geschat zijn. Bij wijzigingen aan het definitief stedenbouwkundig ontwerp dient de definitieve infiltratieen/of bergingsvoorziening hierop aangepast en herberekend te worden.

Voor dit plan is het principe `waterneutraal bouwen´ gevolgd. Dit wil zeggen dat als het verhard oppervlak toeneemt, compenserende maatregelen worden genomen om piekafvoeren op te vangen. Dit kan door het vasthouden of bergen van het water door het aanleggen van een waterberging of een infiltratievoorziening. Het totaal verhard oppervlak zal naar verwachting ca. 250 m2 bedragen. Ter compensatie zal in totaal ca. minimaal 11 m3 berging aangelegd worden door aanleg van een infiltratievoorziening in de tuin of onder de oprit (met overloop naar gemeentelijk afvoerstelsel).

Het te bergen volume hemelwater binnen het plan bij een bui van T=10+10% is (250 m2 x 44 mm=) 11 m3 . Het totaal te bergen volume hemelwater voor een bui van T=100+10% bedraagt (250 m2 x 66 mm=) 16,5 m3 . Door deze hoeveelheid binnen het plangebied te verwerken, wordt aan de randvoorwaarden voldaan en hydrologisch neutraal ontwikkeld.

#### *Goed functionerend watersysteem (WF)*

De huidige afvoer van water wordt niet aangepast. Er ligt geen water in de directe omgeving van het plan en er zal geen water aangelegd worden. Het functioneren van het huidige watersysteem, (doorstroming, afwatering, realiseren van het gewenste peil) zal door de planuitvoering niet verslechteren.

Het streefpeil in het plangebied bedraagt 70cm onder maaiveld. Het streefpeil zal als gevolg van het plan niet veranderen. Het aantal maatregelen om het watersysteem in te richten is/zal zoveel mogelijk worden beperkt. Het plan heeft geen nadelige gevolgen voor en door (grond)water in de omgeving.

Door maaiveldprofilering kan het hemelwater oppervlakkig afstromen naar de aan te leggen infiltratievoorziening. Door een noodoverloop te voorzien en een vloerpeil hoger als het wegpeil aan te houden, is geen wateroverlast binnen het plangebied en bij derden te verwachten.

Door maaiveldprofilering kan het hemelwater oppervlakkig afstromen naar de aan te leggen infiltratievoorziening.

Bij bovengrondse voorzieningen is afhankelijk van de indeling van de tuin geadviseerd deze verlaagd aan te leggen waardoor deze (afhankelijk van de grootte) slechts beperkt onder water staat (ca. 10 cm). Als een grindtuin wordt aangelegd, kan hierin ook de benodigde berging aangelegd worden.

Indien men geen hemelwater zichtbaar wil hebben, kan ervoor gekozen worden om onder de oprit of tuin infiltratiekratten aan te leggen. Voor het plangebied is een ondergrondse voorziening door middel van infiltratiekratten uitgewerkt. Ondergrondse infiltratievoorzieningen dienen altijd voorzien te zijn van een overloop, ontluchting en goed bereikbare blad- en zandvanger. Bladeren en zand kunnen immers leiden tot verstopping van een infiltratiesysteem.

Op basis van de infiltratiesnelheid ter plaatse (1 m/dag) zal bij een bui van 66 mm de voorziening binnen 24u leeg zijn om een volgende bui te kunnen verwerken. Afhankelijk van de leverancier kan een kleinere berging aangelegd worden. Wel dient er dan een herberekening uitgevoerd te worden om te garanderen dat de voorziening binnen 24 uur weer beschikbaar is.

Andere vormen, dimensies en types van infiltratievoorzieningen zijn ook mogelijk, zolang het benodigde bergingsvolume maar gerealiseerd wordt. Voor de toekomstige verharding aangelegd wordt, dient een voldoende grote voorziening gerealiseerd te worden. Op de voorziening dient een (nood)overloop voorzien te worden welke bovengronds afvoert naar het gemeentelijk rioolstelsel.

De definitieve combinatie van oplossingen en een tekening met de uiteindelijke infiltratievoorziening dient samen met de stedenbouwkundige uitwerking vastgelegd te worden, waarbij het uitgangspunt is al het hemelwater in het plangebied op te vangen en ter plaatse te hergebruiken/infiltreren. Hierdoor is door de ontwikkeling in ieder geval sprake van hydrologisch neutraal ontwikkelen.

#### Schoon water

*Goede structuur diversiteit (SU)*

Bij de inrichting van het watersysteem wordt gestreefd naar het realiseren van een ecologisch gezond watersysteem. Hiertoe worden de volgende maatregelen genomen.

#### *Goede oppervlaktewaterkwaliteit*

Er worden geen uitlogende bouwmaterialen (zoals zinken dakgoten) gebruikt. Voor de waterhuishoudkundige kunstwerken worden alleen milieuvriendelijke en niet-uitlogende materialen gebruikt.

Binnen het plangebied vindt geen permanente grondwateronttrekking plaats. Bij de bouw is mogelijk een tijdelijke grondwateronttrekking noodzakelijk. Het planvoornemen is dat hydrologisch neutraal wordt ontwikkeld, waardoor de waterhuishouding ter plaatse niet zal worden aangetast.

#### *Goed omgaan met afvalwater*

Het hemelwater binnen het plangebied zal niet afgevoerd worden naar de riolering. Al het afvalwater dat binnen het plangebied, na realisatie van de nieuwbouw, zal worden geproduceerd, zal worden afgevoerd op het bestaande rioolstelsel in de openbare weg (vergunning aanvragen bij de gemeente Oisterwijk).

Het afgekoppelde hemelwater zal binnen het plangebied worden geïnfiltreerd. Hergebruik van hemelwater kan plaatsvinden door het bijplaatsen van een hemelwatertank (ten behoeve het hergebruik voor besproeiing). Als aanvullende maatregel kan overigens wel overwogen worden om zgn. "groendaken" of vegetatiedaken op de nieuwbouw aan te leggen, welke voor een verminderde en vertraagde afvoer van neerslag zorgt. Gezien de kostprijs en de andere mogelijke oplossingen wordt dit niet geadviseerd.

Eventueel benodigde vergunningen worden niet met deze waterparagraaf geregeld en zullen via daarvoor bedoelde procedures verkregen moeten worden.

Op 22 maart heeft het waterschap De Dommel haar goedkeuring gegeven in de in deze waterparagraaf geschetste oplossingsrichting.

Het aspect "water" is geen belemmering voor de voorgenomen ontwikkeling.

### **5.4 Natuur**

Ruimtelijke plannen dienen te worden beoordeeld op de uitvoerbaarheid in relatie tot actuele natuurwetgeving, met name de Natuurbeschermingswet 1998 en de Flora- en faunawet. Er mogen geen ontwikkelingen plaatsvinden die op onoverkomelijke bezwaren stuiten door effecten op beschermde natuurgebieden en/of flora en fauna.

Er heeft geen locatiebezoek plaatsgevonden door een ecoloog. Een beleidsscan naar de

natuurwaarden heeft wel plaatsgevonden.

#### **Gebiedsbescherming**

Het plangebied bevindt zich in de nabijheid van gebieden die zijn aangewezen in het kader van de natuurbeschermingswet 1998. Ten oosten en noorden op een afstand van ca. 1,5 kilometer van het plangebied ligt het Natura 2000-gebied "Kampina & Oisterwijkse Vennen". Het Natura 2000-gebied betreft een habitatrichtlijn en vogelrichtlijngebied. Met behulp van de effectenindicator zijn mogelijke schadelijke effecten vanuit de planontwikkeling op het Natura 2000-gebied beoordeeld. Zodat er gemotiveerd besloten kan worden of nader onderzoek noodzakelijk is. Van verstorende factoren op het Natura 2000-gebied zoals oppervlakteverlies, verontreiniging, versnippering, verdroging en verstoring door trilling, licht en geluid, optische en mechanische verstoring zijn met de voorgenomen planontwikkeling niet van toepassing.

Het plangebied maakt geen onderdeel uit van het Nationaal Natuurnetwerk (NNN, in de wet EHS). Door de ontwikkeling zal het NNN niet in omvang verkleinen of negatief worden beïnvloed. Van negatieve uitstralingseffecten zoals geluid, licht en verdroging is geen sprake.

#### **Soortenbescherming**

In de Flora- en faunawet is een zorgplicht opgenomen. Dit houdt in dat voorafgaand aan de ingreep alle maatregelen dienen te worden getroffen om nadelige gevolgen op flora en fauna voor zover mogelijk te voorkomen, te beperken of ongedaan te maken. Deze zorgplicht geldt altijd en voor alle soorten, ook als er ontheffing of vrijstelling is verleend.

Binnen het plangebied zijn geen potentiële natuurlijke groeiplaatsen voor strikt beschermde (vaat)planten aanwezig. Strikt beschermde (vaat)planten worden dan ook niet binnen het plangebied verwacht. Aangeplante of gezaaide exemplaren van beschermde soorten zijn niet beschermd in de Flora- en faunawet, omdat het geen natuurlijke groeiplaatsen betreft. Een ontheffing van de Flora- en faunawet en/of compensatie is daarom niet noodzakelijk.

De geplande ontwikkelingen hebben geen nadelige effecten op beschermde natuurgebieden of de EHS. Een vergunning op de natuurbeschermingswet is niet aan de orde.

Toetsing aan de flora en faunawetgeving is geen voorwaarde voor het wijzigen van de bestemming om een groter aantal woningen op het perceel toe te staan. Dit is als zodanig bepaald in artikel 19.6.1 van het vigerend bestemmingsplan. Het gehele perceel kent een bouwvlak. Dit betekent dat reeds overal op het perceel bebouwing is toegestaan en werkzaamheden kunnen plaatsvinden die geen invloed hebben op bepalingen op de flora en faunawet. Voor het toepassen van artikel 19.6.1 van het bestemmingsplan om een groter aantal woningen toe te staan is in lijn met deze reeds opgenomen bebouwingsmogelijkheden bepaald dat niet hoeft te worden getoetst aan de gevolgen voor natuurwaarden.

Nadelige gevolgen voor natuurwaarden worden niet verwacht. Het aspect "natuur" is geen belemmering voor het toestaan van één extra woning op het perceel aan de Kloosterlaan.

### **5.5 Archeologie en cultuurhistorie**

#### **Archeologie**

Het is verplicht om in het proces van ruimtelijke ordening tijdig rekening te houden met de mogelijke aanwezigheid van archeologische waarden. Op die manier komt er ruimte voor overweging van archeologievriendelijke alternatieven. Bij ingrepen waarbij de ondergrond ernstig wordt geroerd, moet worden aangetoond dat de eventueel aanwezige archeologische waarden niet worden aangetast.

De gemeente Oisterwijk heeft haar archeologiebeleid vorm gegeven middels haar bestemmingsplannen. Op het perceel is middels artikel 25 van het vigerend bestemmingsplan de Waarde Archeologie -3 gevestigd. De regels in dit artikel van het bestemmingsplan bepalen dat voor het bouwen een rapport moet worden overlegd dat vaststelt dat met de beoogde ontwikkeling geen archeologische waarden worden verstoord.

Omdat er nog geen concreet bouwplan beschikbaar is, is nog geen rapport opgesteld dat vaststelt dat

geen archeologische waarden worden verstoord.

Artikel 25 van het bestemmingsplan kent de uitzondering dat bouwwerken met een oppervlakte van ten hoogste 250 m2 uitgezonderd zijn van het overleggen van een rapport. Indien een toekomstig bouwwerk hier niet aan zal voldoen zal bij de aanvraag voor een omgevingsvergunning een rapport worden opgesteld. Het is echter de verwachting dat gebruik kan worden gemaakt van de uitzondering in artikel 25 van het bestemmingsplan.

#### **Cultuurhistorie**

De directe omgeving is geen onderdeel van een beschermd stadsgezicht. Met de toevoeging van een extra woning aan de bestemming zijn geen cultuurhistorische waarden in het geding.

### **5.6 Bedrijfshinder**

Bij het toevoegen van een extra woning zal er sprake moeten zijn van een goede ruimtelijke ordening. Dit betekent dat nieuwe gevoelige functies (zoals wonen) geen overlast mogen hebben van in de omgeving aanwezige en toegestane bedrijven. Aan de andere kant moet ook gemotiveerd zijn dat de rechten van bestaande bedrijven in de omgeving niet geschaad worden door de komst van een nieuw gevoelig object. Op basis van de richtlijnen uit de handreiking van de VNG, "Bedrijven en milieuzonering, editie 2009" (verder: VNG-brochure) kan bepaald worden of er sprake is van mogelijke bedrijfshinder voor de extra woning of dat belangen van bedrijven met de toekomstige bouw van de extra woning geschaad worden. Dit gaat op basis richtafstanden.

Op de eerste plaats is geïnventariseerd welke bedrijven in de omgeving zijn toegestaan;

Aan de overzijde van de Kloosterlaan zijn twee percelen met een bedrijfsbestemming "Bedrijf" aanwezig (bruine en groene stip) . Op grond van deze bestemming zijn op basis van de "Staat van Bedrijfsactiviteiten, functiemenging" bedrijven uit ten hoogste de categorie B1 toegestaan. Op de onderstaande figuur zijn deze verschillende bestemmingen afgebeeld. Met roze is bovendien een perceel aanwezig waarop de bestemming "Gemengd" van kracht is.

*Figuur 8: Uitsnede bestemmingsplan; bron: ruimtelijkeplannen.nl*

In het gebied is een veelheid aan verschillende functies aanwezig en in het bestemmingsplan bestemd. Voor het bestemmingsplan heeft de gemeenteraad daarom bepaald dat er sprake is van een "gebied met functiemenging". Voor de bestemming "Bedrijf" (groene en bruine stippen) zijn op basis van de bij de regels gevoegde "Staat van Bedrijfsactiviteiten, functiemenging" bedrijven uit ten hoogste de categorie B1 toegestaan. Op grond van de VNG-brochure is hiervoor bepaald dat deze bedrijven kunnen worden uitgeoefend, echter met een zodanige milieubelasting dat zij bouwkundig afgescheiden van woningen en andere gevoelige functies dienen plaats te vinden. De bedrijfsbestemming is inpandig gelegen waardoor deze bouwkundige afscheiding aanwezig is. Bovendien is in de nabijheid al een woning op kortere afstand dan de voorgenomen ontwikkeling aan gelegen. De extra woning is op een grotere afstand gelegen.

De bestemming "Gemengd" (roze stip) staat de volgende functies toe;

- Dienstverlening;
- Kantoor;
- Wonen in een woning;
- Bedrijfswoning.

Onder "dienstverlening" verstaat het bestemmingsplan het volgende: *"het bedrijfsmatig verlenen van diensten, waarbij het publiek rechtstreeks (al dan niet via een balie) te woord wordt gestaan en geholpen, zoals reis- en uitzendbureaus, kapsalons, pedicures, wasserettes, makelaarskantoren, internetwinkels en bankfilialen."*

Ook is een aantal andere functies toegestaan mits deze zijn aangeduid. Voor het perceel ontbreekt een dergelijke functieaanduiding.

De richtafstanden uit de VNG-brochure voor dienstverlening en kantoor bedragen 10 meter (categorie 1). De afstand tussen de projectlocatie en het perceel met de bestemming "Gemengd" is minimaal 15 meter. Er wordt daarom voldaan de richtafstanden uit de VNG-brochure. Bovendien zijn er reeds woningen op een kortere afstand gelegen dan de projectlocatie en zijn er nooit milieuklachten ingediend.

Hiermee is aangetoond dat er met de toevoeging van een extra woning geen onevenredige gevolgen voor omliggende bedrijven aanwezig zijn en dat er geen milieuhinder te verwachten is.

### **5.7 Geluid**

Normen met betrekking tot verkeerslawaai worden thans in Nederland gebaseerd op de "regels op het gebied van het voorkomen of beperken van geluidhinder" (Wet geluidhinder). Krachtens deze wet worden zones aangegeven aan weerszijden van wegen. Binnen de zones wordt geëist, dat de geluidsbelasting ten gevolge van het verkeer op de betreffende weg ter plaatse van de gevels van woningen of andere geluidsgevoelige bestemmingen een zekere maximale waarde niet overschrijdt. Buiten de zones worden geen geluidseisen gesteld met betrekking tot wegverkeerslawaai.

De geplande ontwikkeling in het plangebied ligt direct aan de Kloosterlaan. De Kloosterlaan en de nabij gelegen straat Rootven zijn echter onderdeel van een 30 kilometer-zone waardoor toetsing achterwege kan blijven. Op grond van de Wet geluidhinder zijn 30-kilometerzones vrijgesteld van de onderzoeksplicht.

Bij de bestaande woningen aan de Kloosterlaan is nooit sprake geweest van hinder van wegverkeerslawaai. Er kan dus geconcludeerd worden dat er sprake is van een goed woon- en leefklimaat.

### **5.8 Luchtkwaliteit**

Op 15 november 2007 is de Wet Luchtkwaliteit in werking getreden. De luchtkwaliteitseisen zijn opgenomen in hoofdstuk 5 titel 2 van de Wet milieubeheer (Wm). In artikel 5.16 Wm staat een limitatieve opsomming van de bevoegdheden waarbij luchtkwaliteitseisen een directe rol spelen. Het gaat om ruimtelijke besluiten en milieuvergunningen die direct gevolgen voor de luchtkwaliteit hebben en daardoor kunnen bijdragen aan overschrijding van een grenswaarde.

Als aan minimaal één van de volgende voorwaarden wordt voldaan, vormen luchtkwaliteitseisen in beginsel geen belemmering voor de plannen:

- Er is geen sprake van een feitelijke of dreigende overschrijding van een grenswaarde;
- Een project leidt al dan niet per saldo niet bij tot een verslechtering van de luchtkwaliteit;
- Een project draagt "niet in betekenende mate" (NIBM) bij aan de luchtverontreiniging;
- Een project past binnen het NSL (Nationaal Samenwerkingsprogramma Luchtkwaliteit).

Projecten die 'niet in betekenende mate' leiden tot een verslechtering van de luchtkwaliteit hoeven volgens de Wet luchtkwaliteit niet afzonderlijk te worden getoetst op de grenswaarde, tenzij een dreigende overschrijding van één of meerdere grenswaarden te verwachten is. De grens van 'niet in betekenende mate' ligt volgens de gelijknamige AMvB bij 3% van de grenswaarde van een stof. Hiervan is volgens de ministeriële regeling van 'niet in betekenende mate' sprake bij de realisatie van minder dan 1500 woningen op één ontsluitingsweg of minder dan 3000 woningen op twee ontsluitingswegen.

Onderhavig wijzigingsplan betreft een ruimtelijke ontwikkeling die kleiner is dan 1500 woningen met één ontsluitingsweg. De ontwikkeling zal dan ook 'niet in betekenende mate' bijdragen aan een verslechtering van de luchtkwaliteit. Nader onderzoek is daarom niet noodzakelijk.

#### **Goede ruimtelijke ordening**

In het kader van een goede ruimtelijke ordening is de huidige luchtkwaliteit onderzocht door middel van de NSL-monitoringstool (https://www.nsl-monitoring.nl).

*Figuur 9: Uitsnede NSL-viewer; bron: nsl-monitoring.nl*

De dichtstbijzijnde meetpunten bevinden zich aan Rootven op ca. 50 m ten westen van het perceel. Hier wordt ruimschoots voldaan aan de grenswaarden (stikstofdioxode: 60 μg/m3 en fijn stof : 40 μg/m3), dus aangenomen kan worden dat dit ter plaatse van het plangebied ook het geval is. Naarmate de afstand tussen het meetpunt en het plangebied toeneemt worden de concentraties NO2 en Pm10 immers minder.

Het aspect "luchtkwaliteit" vormt geen belemmering voor de wijzing van de bestemming om een extra woning toe te staan.

### **5.9 Bodemkwaliteit**

Ten behoeve van een goede ruimtelijke ordening dient inzicht te bestaan in de bodemkwaliteit teneinde de geschiktheid van de bodemkwaliteit voor een beoogde (nieuwe) bestemming te kunnen aantonen. Bij een bestemmingswijziging is het van belang dat de bodemkwaliteit geschikt is voor de beoogde bestemming en de daarin toegestane gebruiksvormen.

Ten behoeve van de voorgestane bouw van een extra woning wordt de bestemming en de toegestane gebruiksvormen van het perceel niet aangepast. De voorgenomen ontwikkeling vindt plaats op een perceel dat reeds een bestemming kent waarbinnen de functie wonen is toegestaan en die reeds voor deze functie wordt gebruikt. Aangenomen mag worden dat de bodemkwaliteit geschikt is voor de bouw van een extra woning. Bij de aanvraag voor een omgevingsvergunning voor de bouw van de extra woning zal een bodemonderzoek worden bijgevoegd.

De milieuhygiënische conditie van de bodem vormt geen belemmering voor de voorgenomen planontwikkeling.

## **5.10 Externe Veiligheid**

Bepaalde maatschappelijke activiteiten brengen risico's op zware ongevallen met mogelijk grote gevolgen voor de omgeving met zich mee. Externe veiligheid richt zich op het beheersen van deze risico's. Het gaat daarbij om onder meer de productie, opslag, transport en gebruik van gevaarlijke stoffen. Dergelijke activiteiten leggen beperkingen op aan de omgeving. Door voldoende afstand tussen risicovolle activiteiten en bijvoorbeeld woningen kan voldaan worden aan de normen. Aan de andere kant is de ruimte schaars en het rijksbeleid erop gericht de schaarse ruimte zo efficiënt mogelijk te benutten. Het ruimtelijk beleid en het externe veiligheidsbeleid moeten dus goed worden afgestemd.

De wetgeving rond externe veiligheid richt zich op het beschermen van kwetsbare en beperkt kwetsbare objecten. Kwetsbaar zijn onder meer woningen, onderwijs- en gezondheidsinstellingen en kinderopvang- en dagverblijven. Beperkt kwetsbaar zijn onder meer kantoren, winkels, horeca en parkeerterreinen.

Ten behoeve van de bouw van een extra woning op het perceel, is er geïnventariseerd in hoeverre er sprake is van veiligheidsgevaren vanuit de omgeving.

*Figuur 10: Uitsnede risicokaart met rood is de projectlocatie aangeduid; bron: risicokaart.nl*

#### **Bevi-inrichtingen**

Er zijn in de directe nabijheid van het plangebied geen bedrijven aanwezig die volgens het Besluit externe veiligheid inrichtingen (Bevi) een veiligheidscontour hebben die over het plangebied reikt.

#### **Transport gevaarlijke stoffen**

Er zijn in de nabijheid van het plangebied geen wegen aangewezen als transportroutes van gevaarlijke stoffen.

#### **Kabels en leidingen**

Er zijn in en in de directe nabijheid van het plangebied geen gastransportleidingen dan wel andersoortige kabels of leidingen aanwezig waarvoor een veiligheidszone geldt, die een belemmering vormen.

Vanuit het aspect 'externe veiligheid' zijn er geen belemmeringen voor de voorgestane ontwikkeling

### **5.11 Technische infrastructuur**

Planologische relevante leidingen zijn leidingen die bescherming in het wijzigingsplan behoeven. Dit zijn bijvoorbeeld rioolwaterpersleidingen met een grote diameter en waterleidingen met een regionale functie. Op deze leidingen zijn geen veiligheidsafstanden van toepassing, maar wordt wel rekening gehouden met een zakelijk rechtstrook van de leidingen. Door binnen deze strook een bouwverbod op te nemen, wordt beschadiging van de leiding voorkomen.

In of nabij het plangebied zijn geen planologisch relevante leidingen aanwezig.

### **5.12 Duurzaamheid**

De ontwikkeling van een extra woning betreft een ontwikkeling waarbij een bestaande restruimte in bestaand stedelijk gebied wordt benut. Het bouwplan voorziet daarmee in duurzaam ruimtegebruik.

### **5.13 Totaalbeeld aspecten**

Op grond van de aspecten zoals beschreven in dit hoofdstuk is er geen belemmering voor de toevoeging van een extra woning op het perceel aan de Kloosterlaan in Moergestel.

## **Hoofdstuk 6 Juridische planbeschrijving**

### **6.1 Hoofdopzet**

De regels van het wijzigingsplan verwijzen naar de regels van het moederplan, Kom Moergestel. Hierop bestaan twee uitzonderingen. Ten eerste is het begrip wijzigingsplan opgenomen teneinde de imro codering van het plan in de regels vast te leggen. Ten tweede is opgenomen dat een nieuwe woning op de betrokken locatie mag worden gebouwd. Deze laatste wijziging wordt hier nader toegelicht.

Op grond van de vigerende regeling is een gebied op de verbeelding aangewezen waarbinnen een aantal woningen (in dit geval 5) mag worden gebouwd. Het wijzigingsplan maakt een verandering van dit aantal woningen mogelijk. In dit plan zijn de betrokken regels aangepast zodat voor het wijzigingsplangebied geldt dat woningen ter plaatse niet meetellen voor het maximum aantal woningen. Tevens is opgenomen dat maximaal één woning is toegestaan binnen het wijzigingsplangebied. Hierdoor kan de beoogde woning ter plaatse worden gerealiseerd zonder de gebruiksmogelijkheden van de andere woningen te beperken.

## **6.2 Algemene toelichting verbeelding**

Uitgangspunt is dat de verbeelding zoveel mogelijk informatie geeft over de in acht te nemen maten en bouwregels.

In dit wijzigingsplan zijn de bestaande bestemming "wonen-woningen", de aanduiding "bouwvlak" en de dubbelbestemming 'Waarde - Archeologie-3" gehandhaafd. Het bouwvlak betreft het gebied waarbinnen (hoofd) gebouwen opgericht mogen worden. Met een maatvoeringsvlak zijn de goot- en bouwhoogte van 6 en 10 m aangeduid.

## **Hoofdstuk 7 Economische uitvoerbaarheid**

De beoogde ontwikkeling betreft een particulier initiatief. De grond is in eigendom van een particulier waardoor er geen kosten zijn voor de gemeente als gevolg van de wijziging van de bestemming. De kosten die gemaakt worden bij de uitvoering van de ontwikkeling zijn voor rekening van de initiatiefnemer. De initiatiefnemer draagt ook de procedurele kosten. Eventuele kosten voor de gemeente zijn hiermee afgedekt en de ontwikkeling wordt daardoor financieel uitvoerbaar geacht.

Als met een wijzigingsplan een bouwplan, zoals gedefinieerd in artikel 6.2.1

Besluit ruimtelijke ordening, mogelijk wordt gemaakt, dient conform artikel 6.12 Wet ruimtelijke ordening een exploitatieplan te worden opgesteld. Deze eis geldt niet indien het kostenverhaal anderszins is verzekerd. In deze procedure is de exploitatie gewaarborgd door een privaatrechtelijke -met de initiatiefnemer te sluiten- overeenkomst over de verdeling van de kosten bij de grondexploitatie. Voorgaand aan het besluit omtrent vaststelling van het wijzigingsplan zal daarom worden besloten dat het niet noodzakelijk is om een exploitatieplan vast te stellen.

## **Hoofdstuk 8 Procedure**

Voor het ontwerp-wijzigingsplan "Kloosterlaan ong. Moergestel" is overeenkomstig het bepaalde in afdeling 3.2.a wet ruimtelijke ordening de openbare voorbereidingsprocedure volgens afdeling 3.4 van de Algemene wet bestuursrecht (Awb) van toepassing. Op basis hiervan is het besluit, tezamen met het wijzigingsplan, gedurende 6 weken van 10 juni t/m 21 juli 2016 ter inzage gelegd. Tegen het besluit zijn gedurende de termijn van terinzagelegging geen zienswijzen ingediend.

## **Bijlagen**

- Indicatief infiltratieonderzoek Kloosterlaan, Moergestel; Aeres Milieu dd 16 november 2015