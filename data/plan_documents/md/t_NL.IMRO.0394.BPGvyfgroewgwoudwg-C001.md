# **Bestemmingsplan 'Vijfhuizen Groeneweg Woudweg'**

Toelichting

| HOOFDSTUK	1:INLEIDING 3                        |                                                       |
|------------------------------------------------|-------------------------------------------------------|
|                                                | 1.1 AANLEIDING3                                       |
|                                                | 1.2 LIGGING	EN	BEGRENZING	PLANGEBIED3                 |
|                                                | 1.3 DOEL	EN	PLANVORM4                                 |
|                                                | 1.4 GELDENDE	BESTEMMINGSPLANNEN	EN	REGELINGEN 4       |
|                                                | 1.5 PLANPROCES 5                                      |
|                                                | 1.6 LEESWIJZER6                                       |
| HOOFDSTUK	2:	HUIDIGE	SITUATIE7                 |                                                       |
|                                                | 2.1 RUIMTELIJKE	STRUCTUUR7                            |
| HUIDIGE	PARKEERSITUATIE  10                    |                                                       |
| HOOFDSTUK	3:BELEID	EN	REGELGEVING 12           |                                                       |
|                                                | 3.1 INLEIDING 12                                      |
|                                                | 3.2 RIJKSBELEID 12                                    |
|                                                | 3.3 PROVINCIAAL	EN	REGIONAAL	BELEID  14               |
|                                                | 3.4 GEMEENTELIJK	BELEID 17                            |
| HOOFDSTUK	4:	NIEUWE	SITUATIE 24                |                                                       |
|                                                | 4.1 VISIE 24                                          |
|                                                | 4.2 RUIMTELIJKE	STRUCTUUR 24                          |
| 4.3                                            | FUNCTIONELE	STRUCTUUR 28                              |
| HOOFDSTUK	5:	ONDERZOEK	EN	BEPERKINGEN 29       |                                                       |
|                                                | 5.1 INLEIDING 29                                      |
|                                                | 5.2 WATER 29                                          |
|                                                | 5.3 BODEM  34                                         |
|                                                | 5.4 FLORA	EN	FAUNA	EN	WET	NATUURBESCHERMING  35       |
|                                                | 5.5 GELUID 40                                         |
|                                                | 5.6 LUCHTKWALITEIT  40<br>5.7. VERKEER	EN	PARKEREN 42 |
|                                                | 5.8. EXTERNE	VEILIGHEID  43                           |
|                                                | 5.9. ONDERGRONDSE	INFRASTRUCTUUR 45                   |
|                                                | 5.10. MILIEUEFFECTRAPPORTAGE 45                       |
| HOOFDSTUK	6:UITVOERBAARHEID 47                 |                                                       |
|                                                | 6.1 FINANCIËLE	UITVOERBAARHEID 47                     |
|                                                | 6.2 MAATSCHAPPELIJKE	UITVOERBAARHEID  47              |
| HOOFDSTUK	7:	JURIDISCHE	ASPECTEN 52            |                                                       |
|                                                | 7.1 OPZET	REGELS	EN	VERBEELDING 52                    |
|                                                | 7.2 INLEIDENDE	REGELS  52                             |
|                                                | 7.3 BESTEMMINGSREGELS 52                              |
|                                                | 7.4 ALGEMENE	REGELS  53                               |
|                                                | 7.5 OVERGANGS- EN	SLOTEREGELS 53                      |
|                                                | 7.6HANDHAAFBAARHEID  53                               |
| BIJLAGE	1FOUT!	BLADWIJZER	NIET	GEDEFINIEERD.   |                                                       |
| BIJLAGE	2FOUT!	BLADWIJZER	NIET	GEDEFINIEERD.   |                                                       |
| BIJLAGE	3FOUT!	BLADWIJZER	NIET	GEDEFINIEERD.   |                                                       |
| BIJLAGE	4FOUT!	BLADWIJZER	NIET	GEDEFINIEERD.   |                                                       |
| PLANREGELS FOUT!	BLADWIJZER	NIET	GEDEFINIEERD. |                                                       |

## HOOFDSTUK 1:INLEIDING

## 1.1 Aanleiding

In de bebouwde kom van Vijhuizen is een complex van 20 seniorenwoningen aanwezig. De woningen zijn gedateerd en voldoen niet meer aan de huidige eisen. Om die reden heeft de eigenaar van het complex besloten de woningen te slopen en te vervangen door nieuwe woningen. Aan dit plan zijn meerdere studies voorafgegaan. Uiteindelijk is gekozen voor nieuwbouw in twee lagen met een capaciteit van 35 woningen en circa 31 parkeerplaatsen. De nieuwbouw past niet in het geldende bestemmingsplan en daarom is een herziening van het geldende bestemmingsplan noodzakelijk.

Deze toelichting onderbouwt dat de nieuwe planregeling voldoet aan de eisen van een goede ruimtelijke ordening.

## 1.2 Ligging en begrenzing plangebied

Het plangebied ligt in het centrum van de kern Vijfhuizen, gelegen tussen de Groeneweg, de Woudweg, de Nes en de Hellemeerstraat. Op de onderstaande Afbeelding 1 is het plangebied aangeduid.

*Afbeelding 1 Ligging plangebied (aangegeven met rood kader)*

## 1.3 Doel en planvorm

Dit bestemmingsplan voorziet in een directe bouwtitel om de realisatie van een nieuw woningbouwplan op de locatie Groeneweg/Woudweg te Vijfhuizen mogelijk te maken. Door middel van de gedetailleerde bestemmingsplanregeling wordt verzekerd dat ook na realisatie de mogelijk gemaakte functies kunnen blijven bestaan en kunnen worden gehandhaafd. Het plan voorziet hiertoe in een gedetailleerde bestemming Woongebied, met een bouwvlakaanduiding, daar waar bebouwing wordt toegestaan.

## 1.4 Geldende bestemmingsplannen en regelingen

Ter plaatse geldt het bestemmingsplan 'Vijfhuizen 2010', dat op 30 september 2010 door de raad van de gemeente Haarlemmermeer is vastgesteld.

In het geldende bestemmingsplan heeft de locatie een conserverende bestemming gekregen. De bebouwing is strak binnen het bouwvlak van de bestemming Wonen gelegd en voor het binnengebied zijn de bestemmingen Verkeer, Groen en Tuin-1 van toepassing.

Verder is een gebiedsaanduiding opgenomen in de vorm van een luchtvaartverkeerszone met een hoogtebeperking.

*Afbeelding 2 uitsnede verbeelding bestemmingsplan 'Vijfhuizen bestemmingsplan 2010'*

Tevens geldt hier het bestemmingsplan "Parapluplan parkeeregels", dat is vastgesteld op 4 oktober 2018 en is werking is getreden op 1 januari 2019.

## 1.5 Planproces

Op 9 oktober 2018 hebben burgemeester en wethouders op het verzoek van Ymere besloten om de coördinatieregeling als bedoeld in artikel 3.30 van de Wet ruimtelijke ordening (Wro) toe te passen. De wettelijke coördinatieregeling maakt het mogelijk het verlenen van een omgevingsvergunning te combineren met het vaststellen van een bestemmingsplan.

De gemeenteraad heeft op 6 juli 2016 de Coördinatieverordening gemeente Haarlemmermeer vastgesteld (2016.0022246). De gemeenteraad heeft in zijn verordening bepaald dat in dit soort gevallen het gebruik van de coördinatieregeling wenselijk is.

Het verzoek om coördinatie is getoetst aan de verordening. De verordening noemt gevallen waarin besluiten worden gecoördineerd (artikel 4) en gevallen waarin coördinatie niet mogelijk is (artikel 5).

Voorwaarden artikel 4 van toepassing

Zowel de omgevingsvergunning (uitgebreide procedure) als het bestemmingsplan dat het project planologisch mogelijk maakt, moet deel uitmaken maken van de te coördineren besluiten. Dat is het geval.

De tweede voorwaarde is dat ook een ander besluit dat verband houdt met de aanvraag of met het bestemmingsplan, kan worden betrokken. In dit geval is dat niet aan de orde.

De aanvrager heeft zelf om coördinatie verzocht.

Gelet op het vorenstaande wordt aan de voorwaarden van artikel 4 voldaan

Uitzonderingsgronden artikel 5 van toepassing?

Als een uitzonderingssituatie zoals beschreven in artikel 5 van de verordening zich voordoet, is de toepassing van de coördinatieregeling niet mogelijk. De eerste uitzondering is als de zaak mer-plichtig is, of mer-beoordelingsplichtig. Dit is niet het geval.

De tweede uitzondering is als er een exploitatieplan moet worden opgesteld. In dit geval worden plankosten verhaald via een anterieure overeenkomst. Daarom is het vaststellen van een exploitatieplan niet nodig.

En in de anterieure overeenkomst wordt ook het verhaal van planschadekosten geregeld.

Daarmee is ook de derde uitzonderingsgrond niet van toepassing.

Op grond van het vorenstaande is onze conclusie dat voor de samenhangende besluiten de coördinatieregeling kan worden toegepast.

Door de besluiten over bestemmingsplan en vergunningverlening gecoördineerd voor te bereiden, volgt de vergunningaanvraag de gang van zaken van het bestemmingsplan. De betrokken ontwerpbesluiten liggen tegelijk ter visie en na vaststelling en verlening is er voor alle betrokken besluiten rechtstreeks beroep mogelijk bij de Afdeling bestuursrechtspraak van de Raad van State.

#### 1.6 Leeswijzer

Het tweede hoofdstuk van deze toelichting geeft een beeld van de bestaande situatie in het plangebied. Het is een beschrijving van de ruimtelijke en functionele structuur van het gebied. Het derde hoofdstuk gaat in op het relevante beleid, de regelgeving en de invloed hiervan op het bestemmingsplan. Het vierde hoofdstuk gaat in op de nieuwe situatie met de te verwachten ontwikkelingen en de gewenste ruimtelijk-functionele structuur. Het vijfde hoofdstuk gaat in op de onderzoeksgegevens en beperkingen. In het hoofdstuk zes komt de uitvoerbaarheid aan bod en het laatste hoofdstuk gaat in op de juridische aspecten van dit bestemmingsplan.

## HOOFDSTUK 2: HUIDIGE SITUATIE

## 2.1 Ruimtelijke structuur

## *Historie*

De Haarlemmermeerpolder is in 1852 drooggelegd en vervolgens ontgonnen. Sinds 11 juli 1855 vormt de Haarlemmermeerpolder in zijn geheel, inclusief ringdijk en ringvaart, de gemeente Haarlemmermeer. Nadat Venneperdorp en Kruisdorp (later Hoofddorp) gesticht waren, vormde Kruisdorp al spoedig het administratieve en economische centrum van de gemeente.

De ontginningsverkaveling, die zich kenmerkt door de zeer sterke orthogonale structuur van de lange slagen langs ontginningsassen, is nog duidelijk zichtbaar in het landschap nabij het plangebied.

Vijfhuizen is gelegen in de Haarlemmermeer maar was reeds lang voor de drooglegging van het meer een nederzetting in de vorm van een dijkdorp((lint)). De Spaarndammerdijk is aangelegd om het IJ te weren. Het was lang een zwakke dijk die meerdere malen is doorgebroken. Zo verdween Vijfhuizen in 1591 en 1611 door het alles verwoestende water. Het dorp Vijfhuizen lag toentertijd tegen de Lutkemeer aan tussen Halfweg en Sloten. Steeds is het dorp herbouwd. Het dorp Vijfhuizen ligt nu in een bocht van de ringvaart van de Haarlemmermeer grotendeels op "oud" land. Het wordt omringd door de ringvaart, de Geniedijk, graslanden en akkerlanden. Aan de westkant ligt tussen Vijfhuizen en de hoogbouw van Haarlem-Schalkwijk een recreatieve groenzone met veel water (Ringvaart, Molenplas en Meerwijkplas). Ten oosten van Vijfhuizen ligt - achter de gras - en akkervelden en de Driemerenweg (NN205)) - de Polderbaan van de luchthaven Schiphol. Ten zuiden van het dorp ligt de Stelling van Amsterdam met de Geniedijk en het Fort Vijfhuizen. 

Door uitbreidingen in de jaren '50 , '60 en '90 is het dorp uitgegroeid tot één van de grotere randkernen. In 2002 werd ten zuiden van Vijfhuizen de landen tuinbouwtentoonstelling Floriade gehouden.

*Huidige situatie en omgeving*

*Afbeelding 3 Luchtfoto met in rode lijnen aangegeven de planlocatie. In blauwe lijnen het extra parkeren in de vorm van langsparkeren dat met het plan mogelijk wordt gemaakt*

*Afbeelding 4 Impressie van de omgeving van de locatie vanaf de Hellemeerstraat*

*Afbeelding 5 Impressie van de omgeving van de planlocatie.* 

*Afbeelding 6 Situering bestaande woningen*

#### *de oude kern*

Ter plaatse van wat nu het dorp Vijfhuizen is, heeft de lintbebouwing van de polderwegen Vijfhuizerweg, Spieringweg en Kromme Spieringweg zich langzamerhand verdicht tot de dorpskern met individuele, afwisselende bebouwing. De bebouwing langs deze wegen en de Zwarteweg en de Klugt is overwegend vrijstaand, kleinschalig en individueel. Het zijn merendeels enkele en dubbele woonhuizen met soms een winkelfunctie op de begane grond. De panden zijn wisselend met de top- of langsgevel gericht op de weg. De meeste hebben een voor- en achtertuin. De onderbouw bestaat uit één bouwlaag, soms twee bouwlagen en een kaplaag. De kap is meestal een zadeldak, maar ook mansardekappen komen voor. Aan- en uitbouwen komen regelmatig voor en zijn naar achteren geplaatst of maken deel uit van de straatwand.

#### *seriematige uitbreiding*

Een deel van de uitbreidingen van de dorpskern bestaat uit seriematige rijen, geschakelde woningen en twee-onder-een-kap-woningen die zijn opgebouwd uit herhaalde wooneenheden. Het gaat dan om het buurtje Buitenhof en het merendeel van de uitbreiding ten oosten van de d'Yserinckweg, die uit seriematige woningbouw bestaat. Ook langs de Spieringweg, de Zwarteweg en de noordwestkant van d'Yserinckweg staan enkele rijen die zijn opgebouwd uit herhaalde woningen. De woningen zijn veelal met de voorzijde gericht naar de belangrijke openbare ruimte. Beganegrondwoningen hebben in het algemeen zowel een voor- als een achtertuin. Het merendeel van de woningen heeft een onderbouw van twee lagen en een kap in de vorm van een zadeldak. Bij de woningen aan de Mient staan de garages aan de voorzijde. De seriematige woningen aan de Vijfhuizerweg wijken op een aantal punten af: ze zijn twee lagen hoog en plat afgedekt met een nadrukkelijke boeiboord. Een woningrij aan de Zijdewinde wijkt af door de galerijontsluiting.

Het plangebied is een voorbeeld van de seriematige uitbreiding van het dorp in de jaren '60.

#### *Het plangebied*

De huidige situatie bestaat uit een orthogonaal verkaveld gebied met een jaren '60 bebouwing. Het plangebied maakt deel uit van een groter gebied dat in die periode tot ontwikkeling is gekomen.

Het plangebied wordt aan vier zijden ontsloten door lokale wegen. Deze wegen hebben een breedte van 3,50 m en zijn niet voorzien van parkeerhavens. In de praktijk wordt in de omgeving veelal op de stoep geparkeerd, aangezien de wegen als smal voor doorgaand verkeer worden aangemerkt.

#### *Huidige parkeersituatie*

De voormalige huurwoningen beschikten niet over parkeerruimte voor auto's in het gebied; het binnenterrein was gedeeltelijk groen, ook betegeld en als

wandelgebied alleen bereikbaar voor langzaam verkeer. Parkeren deed men op de rijbaan van de omringende wegen.

In de opzet van het voorliggende bestemmingsplan en de inrichting van het gebied is ook voor de nieuw te bouwen huurwoningen geen parkeergelegenheid geprojecteerd op eigen terrein (van de corporatie).

In de directe omgeving van het plangebied beschikken vrijwel alle woningen wel over parkeergelegenheid op eigen terrein. Dat is gebruikelijk in een woonstraat, zij het dat het hier (ook gebruikelijk in een dorp) om straten gaat van ongeveer 5,25 meter breed (de Woudweg en de Groeneweg) en 5,00 meter breed (de Nes).

## HOOFDSTUK 3:BELEID EN REGELGEVING

## 3.1 Inleiding

De beleidscontext voor de visie op het plangebied wordt gevormd door landelijke, provinciale en gemeentelijke beleidsrapportages. In dit hoofdstuk is het relevante ruimtelijk beleid samengevat en wordt geconcludeerd in hoeverre de ontwikkeling past binnen het beleid.

## 3.2 Rijksbeleid

## 3.2.1 Structuurvisie Infrastructuur en Ruimte (SVIR

Op rijksniveau zijn op ruimtelijk gebied de Structuurvisie Infrastructuur en Ruimte (SVIR) en het Besluit algemene regels ruimtelijke ordening (Barro) de meest bepalende beleidsdocumenten. De Structuurvisie Infrastructuur en Ruimte geeft een integraal kader voor het ruimtelijk en mobiliteitsbeleid op rijksniveau en is de 'kapstok' voor bestaand en nieuw rijksbeleid met ruimtelijke consequenties.

#### *Doelen*

In de Structuurvisie Infrastructuur en Ruimte formuleert het Rijk drie hoofddoelen om Nederland concurrerend, bereikbaar, leefbaar & veilig te houden voor de middellange termijn (2028):

- het vergroten van de concurrentiekracht van Nederland door het versterken van de ruimtelijk-economische structuur van Nederland;
- het verbeteren, in stand houden en ruimtelijk zeker stellen van de bereikbaarheid waarbij de gebruiker voorop staat;
- het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

## 3.2.2 Besluit algemene regels ruimtelijke ordening (2014)

De Structuurvisie Infrastructuur en Ruimte is vertaald in het Besluit algemene regels ruimtelijke ordening (Barro). Dit besluit omvat alle ruimtelijke rijksbelangen die juridisch doorwerken op het niveau van bestemmings‐ en inpassingsplannen. Met het Barro maakt het Rijk proactief duidelijk waar provinciale verordeningen, inpassingsplannen en gemeentelijke bestemmingsplannen aan moeten voldoen. Uit de regels en kaarten behorende bij het besluit kan worden afgeleid welke aspecten relevant zijn voor het ruimtelijke besluit.

De gemeente Haarlemmermeer is gelegen binnen de regio Noordwest‐Nederland. Voor deze regio gelden onder meer de volgende opgaven van nationaal belang:

- het versterken van de mainport Schiphol en het bijbehorende netwerk van verbindingen door het opstellen van de Rijksstructuurvisie voor de Schipholregio (SMASH);
- het robuust en compleet maken van het hoofdenergienetwerk (380 kV);

- het tot stand brengen en beschermen van de (herijkte) EHS, inclusief de Natura 2000-gebieden.
In dat kader verdient nog nadrukkelijk aandacht de uitspraak van de Afdeling bestuursrechtspraak van de Raad van State van 29 mei 2019, ECLI:NL:RVS:2019:1603 en ECLI:NL:RVS:2019:1604. In deze uitspraak heeft de Afdeling beslist dat het Programma Aanpak Stikstof (hierna: PAS) niet meer gebruikt mag worden als basis om toestemming te verlenen voor activiteiten die leiden tot een stikstoftoename ter plaatse van stikstofgevoelige habitattypen en soorten in Natura 2000-gebieden. In hoofdstuk 5 zal worden verantwoord of en in hoeverre er vanwege het plan sprake is van significante effecten op de meest nabijgelegen Natura 2000-gebieden vanwege de toename van stikstof.

Het plangebied ligt in de invloedsfeer van de mainport Schiphol. Hiervoor geldt het Luchthavenindelingbesluit (LIB). De planontwikkeling dient hieraan getoetst te worden.

### 3.2.3 Luchthavenindelingbesluit Schiphol (LIB)

Het rijksbeleid voor Schiphol is geformuleerd in de Wet tot wijziging van de Wet luchtvaart ('Wijzigingswet', 2003). De ruimtelijke consequenties van de Wijzigingswet staan in het LIB. In dit besluit is een gebied opgenomen waarbinnen beperkingen worden gesteld ten aanzien van het gebruik en de bestemming van de grond voor zover deze noodzakelijk zijn met het oog op veiligheid en geluidsbelasting. Het plangebied is in verschillende zones van het LIB Schiphol gelegen.

In het vigerende bestemmingsplan zijn reeds twee luchtvaartzones opgenomen, nl. een luchtvaartverkeerzone-hoogtebeperking 2 en een luchtvaartverkeerzonebeperking aantrekken vogels. De zones komen overeen met de zones zoals die zijn aangegeven in het LIB.

#### Beperkingengebied Bebouwing

Het plangebied valt niet binnen het beperkingengebied voor toegestane bebouwing als bedoeld in artikel 2.2.1 en bijlage 3 van het LIB.

#### Hoogtebeperkingen

Het plangebied valt wel binnen het gebied waarbinnen hoogtebeperkingen zijn voorgeschreven op grond van artikel 2.2.2 en 2.2.2a van het LIB en op de daarbij behorende bijlagen 4 en 4A is aangegeven. Tevens is het gebied aangewezen als zone op grond van artikel 2.2.3 van het LIB en de daarbij behorende bijlage 5. De desbetreffende zone is in de vorm van een gebiedsaanduiding opgenomen.

Het voorliggende plan maakt een veel geringere maximale hoogte mogelijk dan de maximale hoogte die is aangegeven in de hiervoor vermelde zones van het LIB. Desondanks is voor alle duidelijkheid de luchtvaartverkeerzone opgenomen. In het plangebied spelen verder geen nationale belangen.

## 3.2.4 Besluit ruimtelijke ordening (2012)

Het Besluit ruimtelijke ordening geeft concrete regels waar ruimtelijke projecten aan moeten voldoen.

Artikel 3.1.6 lid 2 van het Besluit ruimtelijke ordening bepaalt het volgende: "De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien.".

Dit betekent dat ten behoeve van de concrete planontwikkeling die zich afpeelt binnen bestaand stedelijk gebied, dient te worden aangetoond dat hieraan voldoende behoefte is.

Ymere wordt als sociale verhuurder geconfronteerd met een enorme vraag naar sociale huurwoningen in het dorp Vijfhuizen. Er geldt een gemiddelde wachttijd van meer dan 15 jaar voor het dorp. Hieruit valt af te leiden dat er een enorme vraag naar huurwoningen is. Op grond van deze lange wachttijd kan worden geconcludeerd dat het plan voorziet in een grote behoefte.

## 3.3 Provinciaal en regionaal beleid

#### 3.3.1 Omgevingsvisie Noord-Holland 2050

Op 19 november 2018 stelden Provinciale Staten van Noord-Holland de Omgevingsvisie NH2050 vast. De Omgevingsvisie richt zich op langetermijnambities en -doelen, met oog voor langjarig te koesteren kwaliteiten. De omgevingsvisie probeert in te spelen op veranderingen en transities die tijd nodig hebben. De aan de omgevingsvisie gekoppelde sturingsfilosofie is 'lokaal wat kan, regionaal wat moet'.

De hoofdambitie van de omgevingsvisie is het streven naar een evenwichtige balans tussen economische groei en leefbaarheid. Daarbij wordt ruimte voor economische ontwikkeling altijd in samenhang met de leefomgevingskwaliteit beschouwd. Onder de hoofdambitie zijn samenhangende ambities geformuleerd. Dit zijn:

- Gezonde en veilige leefomgeving in de hele provincie
- Natuur en biodiversiteit: natuurinclusief ontwikkelen
- Duurzame en vernieuwende economie
- Toekomstbestendige landbouw in Noord-Holland
- Klimaatadaptatie
- Energietransitie
- Ontwikkeling van stad en land
- Metropoolregio Amsterdam: dynamiek in balans houden
- Noord-Holland Noord: ontwikkeling unieke kracht en kwaliteit

Deze ambities werkt de omgevingsvisie uit in zogenaamde samenhangende bewegingen naar de toekomst. De samenhangende bewegingen naar de toekomst zijn:

- Dynamisch schiereiland
- Metropool in ontwikkeling
- Sterke kernen, sterke regio's
- Nieuwe energie
- Natuurlijk en vitaal landelijke omgeving

De samenhangende bewegingen naar de toekomst toe hanteren meerdere randvoorwaarden en ontwikkelprincipes. De geschetste bewegingen naar de toekomst toe vormen samen met de randvoorwaarden en ontwikkelprincipes voor de beoogde leefomgevingskwaliteit de visie van de provincie. De generieke randvoorwaarden en ontwikkelprincipes voor de leefomgevingskwaliteit gaan over de hele provincie terwijl de vijf bewegingen naar de toekomst spelen in delen van de provincie.

Het voorliggende bestemmingsplan geeft uitvoering aan de derde beweging :sterke kernen, sterke regio's". De beweging 'Sterke kernen, sterke regio's' beoogt handvatten te geven om de werkgelegenheid, het voorzieningenniveau en de bereikbaarheid op peil te houden. En om dorpen, steden en regio's de krachtige identiteit die ze zo kenmerkt te laten behouden of te ontwikkelen. In het regionale netwerk zijn de verschillende typen kernen complementair aan elkaar.

Daarbij zijn krachtige centrumsteden van cruciale betekenis voor de leefbaarheid van de hele regio vanwege de regionale voorzieningen en de stedelijke woon- en werkmilieus die er te vinden zijn.

Het vernieuwen van de thans aanwezige woningen leidt ertoe dat Vijfhuizen als kern haar identiteit kan behouden, vlakbij centrumsteden als Haarlem en Hoofddorp.

#### **Conclusie**

De herontwikkeling van het plangebied naar woningen sluit aan bij de provinciale ambitie om te voorzien in de groeiende woningbehoefte in het zuidelijke deel van de provincie Noord-Holland. Het plangebied maakt woningbouw op een binnenstedelijke locatie mogelijk. Verder draagt het nieuwe woonprogramma bij aan de versteviging van de identiteit van Vijfhuizen. De herontwikkeling is daarmee in overeenstemming met de omgevingsvisie.

#### 3.3.2 Provinciale Ruimtelijke Verordening 2018

De provincie bereidt een nieuwe Verordening voor die aansluit op haar Omgevingsvisie. Zo lang die niet in werking is, geldt de Verordening uit 2018.

Op 21 juni 2010 is de Provinciale Ruimtelijke Verordening (PRV) vastgesteld. De laatste wijziging van de PRV is op 23 april 2018 door Provinciale Staten vastgesteld. In deze wijziging zijn onder andere de artikelen met betrekking tot agrarische bouwpercelen, glastuinbouw en de Leidraad Landschap en Cultuurhistorie aangepast.

De gewijzigde PRV is op 2 mei 2018 in werking getreden. Voor de doorwerking van het in de structuurvisie vastgelegde beleid staan de provincie, naast de bekende bestuurlijke middelen als subsidies, overleg, convenanten en dergelijke, diverse juridische instrumenten ter beschikking, zoals de PRV.

In de PRV is in artikel 5a opgenomen dat een bestemmingsplan uitsluitend kan voorzien in een nieuwe stedelijke ontwikkeling als deze ontwikkeling in overeenstemming is met de binnen de regio gemaakte schriftelijke afspraken. Dit artikel sluit aan op de wettelijk verplichte toepassing van de Ladder voor duurzame verstedelijking, zoals vastgelegd in het Bro. In de PRV is het accent gelegd op de regionale afspraken voor woningbouw zoals deze zijn vastgelegd in de Regionale Actie Programma's (RAP).

### 3.3.3. Regionaal Actieprogramma Wonen 2016 t/m 2020 Stadsregio Amsterdam

Het RAP vormt voor de provincie Noord-Holland mede een instrument om te bepalen of gemeenten buiten Bestaand Bebouwd Gebied (BBG) nieuwe ontwikkelingen mogen initiëren. De gemeente die buiten BBG wil bouwen dient:

- het nut en de noodzaak van het bouwprogramma aan te tonen, en
- te onderbouwen waarom de beoogde ontwikkeling niet binnenstedelijk gerealiseerd kan worden.

Een van de belangrijkste afspraken die in de RAP is aangegeven, is om de woningbouwproductie te versnellen. Dit is nodig in het kader van de groeiopgave voor de Metropoolregio Amsterdam. Voor de deelregio Amstel- Meerlanden, waar de gemeente Haarlemmermeer onder valt, is een opgave genoemd van 13.650 woningen in de periode 2016-2020. Dit komt neer op ca. 2.730 woningen per jaar. Daar komt bij dat er zorgen zijn over de plancapaciteit na 2020. Waar eerder is voorspeld dat er voldoende plancapaciteit was tot 2040, worden nu in de regio Amsterdam al eerder tekorten voorspeld.

De woningbehoefte is zo groot in deze regio, dat de kwalitatieve woningvraag zich in alle segmenten bevindt, zowel eengezins- als meergezinswoningen, met een suburbaan of een stedelijk woonmilieu. Er is bovenop de al bestaande harde plancapaciteit nog behoefte aan plancapaciteit in alle prijssegmenten binnen de koop- en de huursector en type woning en woonmilieu. Het grootste tekort doet

zich voor in betaalbaar aanbod, zowel in de koop- als de huursector. Dat komt doordat in de bestaande harde plancapaciteit vooral het hogere segment bediend wordt.

In de Handreiking ladder duurzame verstedelijking Stadsregio is uitgegaan van het basisscenario van het RAP en wordt voor de regio Amsterdam waarvan de gemeente Haarlemmermeer deel uitmaakt, tot 2025 uitgegaan van een woningbehoefte van 87.000 woningen. De harde plancapaciteit is voor 2016 voor de regio als totaal 48.000 woningen. Gedeputeerde staten hebben per brief van 26 januari 2017 gereageerd op het RAP wonen en aangegeven dat zij vinden dat nader moet worden ingegaan op de binnenstedelijke locaties. Binnen het Bestuurlijk overleg wonen van 2 maart 2017 is door de provincie met de regio's een afspraak gemaakt over de aanpassing van het RAP. Per gemeente wordt de plancapaciteit bijgehouden in de zogenaamde Monitor plancapaciteit. Deze monitor brengt het werkelijke aanbod aan harde en zachte plancapaciteit in beeld. Uit deze monitor blijkt dat de nieuwbouwplanning in de gemeente Haarlemmermeer voorziet in de bouw van 7322 woningen tot 2025. De extra 15 woningen waarvoor dit bestemmingsplan is gemaakt, passen hierin. Om te voldoen aan de afspraak in het BO wonen van 2 maart 2017 zal deze monitor worden aangevuld met kenmerken van de locatie. In ieder geval wordt de locatie Groeneweg-Woudweg geheel als binnenstedelijke locatie aangemerkt. Daaruit valt af te leiden dat het plan valt binnen de totale capaciteit van het stedelijk gebied van de gemeente Haarlemmermeer. Deze capaciteit sluit aan bij de behoefte die in de gemeente Haarlemmermeer aanwezig is en die is afgeleid van de behoefte in het RAP wonen.

## 3.4 Gemeentelijk beleid

## 3.4.1. Structuurvisie Haarlemmermeer 2030

In de Structuurvisie Haarlemmermeer 2030 (vastgesteld in oktober 2012) wordt de toekomstige ontwikkeling van de gemeente beschreven. De Structuurvisie gaat over belangrijke structurerende zaken met ontwerpprincipes voor duurzaamheid, een duurzaam en klimaatbestendig watersysteem, energie, netwerk- en ketenmobiliteit, de synergie met Schiphol, ruimte voor attracties, en de cultuurhistorie en diversiteit als drager van de ontwikkelingen. Ook over de wijze waarop wordt ontwikkeld en het centraal stellen van de mens in dit ontwikkelproces worden belangrijke uitspraken gedaan. Het accent ligt hierbij op Sociale Duurzaamheid en Ruimtelijke Kwaliteit. De Structuurvisie is een ruimtelijk instrument. Het is bijzonder te noemen dat de keuze is gemaakt om het denken in structuren veel meer dan tot nu toe te laten leiden door de behoeften van mensen. Voor de bewoners van nu maar ook voor de inwoners van de toekomst. Duurzaamheid is hierbij eerder een wijze van denken en een ontwerpprincipe voor ontwikkelingen dan een programmatisch thema. Het doel van de Structuurvisie Haarlemmermeer 2030 is het bieden van een 

actueel juridisch en planologisch kader voor de gemeente Haarlemmermeer waarmee de gemeente: 

1. de ruimtelijk bestaande situatie, de huidige ontwikkelingen en de gewenste toekomstige ontwikkelingen in hun onderlinge samenhang (voor de periode tot 2030) borgt; 

2. het toetsingskader voor het ruimtelijk beleid voor de periode 2010-2020 geeft; 

3. de kaders voor het maken van financiële afspraken met overheden en marktpartijen voor bovenplanse verevening biedt.

In de toekomst wil Haarlemmermeer de diversiteit aan woon- en werkmilieus - haar zogeheten atypische stedelijkheid - versterken. Haarlemmermeer wil een gemeente zijn die verbonden is en verbindt, een samenleving met samenhang. Dat betekent ook dat er samenhang moet zijn tussen alle ontwikkelingen die plaatsvinden, zowel de ruimtelijke als de sociale ontwikkelingen. Haarlemmermeer positioneert zich ook in de toekomst als een attractieve ontmoetings- en vestigingsplaats. Duurzaamheid en oog voor bestaande structuren zijn leidend bij de toekomstige ruimtelijke, economische en sociale ontwikkelingen. De ambities voor Haarlemmermeer in 2030 zijn daarmee: 

- • sterk gevarieerd en gebruikmakend van de atypische stedelijkheid;
- • duurzaam en klimaatbestendig;
- • fysiek en sociaal verbonden met elkaar en met de omgeving, en
- • blijvend gepositioneerd als attractieve ontmoetingsplaats.

Van belang is te beseffen dat de programmatische toekomst, tot 2020, grotendeels al is bepaald. Van belang is ook dat bij alle ontwikkelingen wordt gestreefd naar hoge kwaliteit en grote ruimtelijke en sociale samenhang.

Voor de kern Vijfhuizen is in de Structuurvisie aandacht besteed aan het zogenaamde contrastdorp. In het dorp wonen kwetsbaren maar ook zelfredzamen. Beide groepen hebben een verschillende leefstijl. Ingezet wordt om deze leefstijlen met elkaar te overbruggen. Verder is in de Structuurvisie aandacht besteed aan het verder ontwikkelen van het recreatief knooppunt bij Vijfhuizen en aan de zeer goede ligging voor het openbaar vervoer en een halte voor Hoogwaardig openbaar vervoer (HOV).

#### 3.4.2. Woonvisie

In 2012 heeft de gemeenteraad de nota 'Woonvisie 2012-2015' vastgesteld. De Woonvisie is het kader voor het woonbeleid van Haarlemmermeer. 

Voorspelbaarheid en maakbaarheid zijn op de achtergrond gedrongen door de hoge dynamiek in de samenleving en op de woningmarkt. Dit in combinatie met een veranderende rol van de gemeente, vraagt om een Woonvisie die slim inspeelt op marktomstandigheden in plaats van een Woonvisie die pretendeert de marktomstandigheden te bepalen. De Woonvisie heeft als centrale doelstelling: 

*'Haarlemmermeer zet zich in voor duurzame en betaalbare woningen in leefbare dorpen in wijken en aangenaam wonen in diverse woonmilieus: stedelijk, suburbaan, dorps en landelijk'.* Drie belangrijke pijlers daarin zijn: 

1. Woongenot in dorpen en wijken. Maatwerk in regelgeving op lokaal niveau, aandacht voor woonwijken met stadse en suburbane woonmilieus (Hoofddorp, Nieuw-Vennep) en versterken van uniek karakter in de kernen en het buitengebied. 

2. Inspelen op de woningmarkt. De woningmarkt, vraag en aanbod, is het uitgangspunt. Dit heeft zijn weerslag in het woningbouwprogramma en de toewijzing aan woningzoekenden. Nieuwbouwaanbod is minder dan voorheen een 'draaiknop' omdat de vraagzijde de markt regeert. 

3. Wonen en zorg / bijzondere doelgroepen. De vergrijzing zorgt voor een veranderende woonvraag en het huisvesten van bijzondere doelgroepen heeft onze extra aandacht. 

Mede door het scheiden van wonen en zorg en de decentralisatie van taken naar de gemeente, spelen partners die gespecialiseerd zijn in wonen, zorg en welzijn hierbij een sleutelrol. 

Pijler 1 bestaat uit twee delen. Pijler 1.2 heeft betrekking op de transformatie van kantoren in wonen. De Woonvisie maakt een speerpunt van beleid om de kantorenleegstand tegen te gaan, waarbij ook functiewijziging wordt bezien. Daarom worden kansen op transformatie van kantoren opgepakt. Initiatieven voor transformatie van kantoren worden aangemoedigd en ondersteund: voor zover nodig en mogelijk spannen wij ons in om transformatie mogelijk te maken. 

Daarnaast is er facetbeleid: duurzaamheid, inbraakpreventie en toegankelijkheid. 

Aangezien Haarlemmermeer een integraal duurzaamheidbeleid heeft (programma Ruimte voor Duurzaamheid), volgt de Woonvisie de uitgangspunten van dat duurzaamheidbeleid.

#### *Woonagenda (2015)*

Met de Woonagenda wordt naast de nog steeds geldende Woonvisie een verdieping gegeven van het gemeentelijk volkshuisvestelijk beleid. Hierbij zijn vier speerpunten:

1. Relatie gemeente en corporatie: Sturingsmogelijkheden richting woningbouwcorporaties worden beter benut, bijvoorbeeld nieuwe prestatieafspraken.

2. Toegankelijkheid en betaalbaarheid sociale huursegment. Er komen nieuwe afspraken over het aanbod sociale huurwoningen: minstens een nader te bepalen percentage van de vrijkomende sociale huurwoningen wordt weer als sociale huurwoning verhuurd en er komen nieuwe maatregelen ten aanzien van urgenties en bijzondere doelgroepen.

3. Wonen en zorg: Haarlemmermeerders die zorg behoeven moeten langer zelfstandig thuis (kunnen) blijven wonen.

4. Woningbouwontwikkeling in de nieuwe woningmarkt: De nieuwe woningmarkt heeft geen vooraf bepaald percentage in de programmering. Er wordt gekozen voor een gerichte inzet per segment.

#### *Handboek parkeernormen gemeente Haarlemmermeer (2018)*

Met het 'Handboek parkeernormen gemeente Haarlemmermeer' zijn de parkeernormen uit het Deltaplan Bereikbaarheid in 2014 geactualiseerd. Die zijn in 2018 opnieuw geactualiseerd. Dat is wat momenteel geldt. De parkeernormen zijn gebaseerd op een landelijke richtlijn, uitgegeven door het CROW in publicatie 317: 'Parkeerkencijfers - basis voor parkeernormering'. Met het handboek en bijbehorende berekeningsblad kan voor benoemde situaties de parkeernorm op eenduidige wijze worden vastgesteld. Door combinaties van de zes in te voeren variabelen functie, centrumligging, stedelijkheid, afstand tot HOV-halte of station, recht op OV-vergoeding en doelgroep met traditioneel lager autobezit, wordt de parkeernorm gericht uitgerekend. De gemeentelijke parkeernormen gelden voor nieuwe ontwikkelingen, nieuwe uitbreidingen of herinrichtingen. In bestaande situaties is uitgegaan van de normen die golden ten tijde van de realisering. Sindsdien zijn het autobezit en autogebruik toegenomen. In een aantal gevallen leidt dat tot knelpunten. De oplossing voor dit soort knelpunten wordt gezocht In maatwerk. Het is niet realistisch om die gevallen te vergelijken met huidige parkeernormen. In plaats daarvan moeten er oplossingen komen, die gebaseerd zijn op onderzoek van de bestaande situatie. Gemiddeld elke drie tot vier jaar actualiseert het CROW de set parkeerkencijfers. Wanneer de volgende actualisering plaatsvindt, wordt dit handboek waar nodig herzien en de toepasbaarheid van de landelijke kencijfers in Haarlemmermeer getoetst. Er zullen in nieuwe bestemmingsplannen geen parkeernormen meer worden genoemd. In plaats daarvan wordt verwezen naar het geldende beleid aangaande parkeernormen.

#### 3.4.3. Deltaplan Bereikbaarheid

Het Deltaplan Bereikbaarheid geeft een visie op verkeer en vervoer in Haarlemmermeer, om te komen tot een duurzaam toekomstvast mobiliteitssysteem. De doelen hierbij zijn: 

goede bereikbaarheid, optimale doorstroming, verbeteren van de verkeersstructuur en goede ontsluiting van de kernen, verdere ontwikkeling van een hoogwaardig openbaar vervoernetwerk in de regio en het 

verbeteren van de verkeersveiligheid. 

De horizon van het plan ligt op 2030. 

De uitgangspunten voor de fiets en het fietsnetwerk zijn het bevorderen van het fietsgebruik voor korte afstanden en de aanleg van ontbrekende schakels in het fietspadennetwerk. 

De nieuwe woonwijken in Haarlemmermeer worden vanaf de jaren negentig duurzaam veilig ontworpen. 

Het parkeerbeleid heeft als doel: 

- de bereikbaarheid van voorzieningen te bevorderen door het toepassen van geschikte parkeernormen voor de diverse woon- en werkgebieden;
- objectieve parkeeroverlast in woonwijken terug te dringen;
- de leefbaarheid te bevorderen.

Parkeren voor een voorziening of functie moet bij die voorziening worden opgelost, zoveel mogelijk op eigen terrein of binnen de plangrenzen van een grootschalige ontwikkeling. De te hanteren parkeernorm is afhankelijk van het type gebied en de functie. Het parkeren mag niet ten koste gaan van de kwaliteit van de openbare ruimte. In woonwijken richten wij ons op parkeerplaatsen voor bewoners en hun bezoekers.

## 3.4.4. Op weg naar een duurzaam evenwicht in 2030

In 2004 heeft de gemeenteraad de nota 'Op weg naar een duurzaam evenwicht in 2030' vastgesteld. De centrale doelstelling van het gemeentelijk milieubeleid is als volgt geformuleerd: "In 2030 hebben we de voorwaarden bereikt voor een duurzame en leefbare groei en ontwikkeling". In deze gemeentelijke visie concentreren de milieu-inspanningen zich op drie hoofdonderwerpen: 

- Ontwikkeling: maatregelen bij ruimtelijke ontwikkelingen die vooral de milieudruk beogen te verminderen (bijvoorbeeld grondstoffen besparing, beperken wateroverlast, gezond bouwen);
- Beheer: milieu-inspanningen die de leefomgeving beogen te verbeteren (bijvoorbeeld vermindering afval, garanderen veiligheid en luchtkwaliteit);
- Klimaat: alle activiteiten die ervoor zorgen dat er minder CO2 de lucht in gaat teneinde het broeikaseffect te verminderen (realiseren van windmolens, energiebesparing, enzovoorts).

Eén van de speerpunten is dat ruimtelijke ontwikkelingsprojecten duurzaam 

worden ontwikkeld volgens het ambitieniveau uit de daarvoor ontwikkelde beleidskaders.

## **3.3.6. Kaders klimaatbeleid 2008-2020**

In 2008 heeft de gemeenteraad de nota 'Kaders klimaatbeleid 2008- 2020'vastgesteld. In deze nota zijn de kaders voor klimaatbeleid vastgelegd. Algemene doelstellingen van het klimaatbeleid zijn (1) een reductie van de CO2 uitstoot in 2020 van 30 procent ten opzichte van 1990 en (2) de realisatie van 20 procent duurzame energie in 2020. Bij de ontwikkeling en uitvoering van het klimaatbeleid/energiebeleid wordt de trias energetica aangehouden als leidend principe: 

- 1. Beperking van de energievraag;
2. Opwekking noodzakelijke energie door gebruikmaking van duurzame energiebronnen;

3. Indien nodig dient de opwekking van de resterende noodzakelijke energie door middel van gebruikmaking van fossiele brandstoffen, zo efficiënt en zo schoon mogelijk te geschieden. 

Het klimaatbeleid is uitgewerkt in tien thema's. Per thema is aangegeven wat de beoogde CO2-reductie of beoogde realisatie van duurzame energie binnen dat thema is. De thema's zijn: 

- Gemeentelijke gebouwen, bestaand en nieuwbouw;
- Bestaande woningen;
- Nieuwbouw woningen;
- Bestaande bedrijven;
- Agrarische bedrijven / Glastuinbouw;
- Nieuwe bedrijven;
- Verkeer en vervoer;
- Windenergie;
- Overige duurzame energie;
- Interne milieuzorg.

Daarnaast zijn twee randvoorwaarden benoemd voor het realiseren van de 

doelstellingen binnen de thema's. Zo zal de cultuur en de kennis binnen de gemeentelijke organisatie moeten zorg dragen voor voldoende draagvlak. Verder zal het Natuur- en milieucentrum Haarlemmermeer (NMCX) als expertisecentrum fungeren en bijdragen aan klimaatbewustwording en actiebereidheid tot energiezuinig en op duurzaamheid gericht gedrag bij zowel burgers als bedrijven. De uitwerking van thema's en randvoorwaarden zal resulteren in een nog te schrijven gemeentelijk plan van aanpak.

## HOOFDSTUK 4: NIEUWE SITUATIE

## 4.1 Visie

#### *Duurzame verstedelijking*

In de Handreiking ladder duurzame verstedelijking Stadsregio is uitgegaan van het basisscenario van het RAP en wordt voor de regio Amsterdam waarvan de gemeente Haarlemmermeer deel uitmaakt, tot 2025 uitgegaan van een woningbehoefte van 87.000 woningen. Om daarin te voorzien heeft het de voorkeur binnenstedelijke locaties te benutten. De woningbehoefte ligt vooral bij starters, jongeren, senioren en zorgvragers.

In paragraaf 3.3.3 is reeds onderbouwd dat de extra 15 woningen, waarvoor dit bestemmingsplan is gemaakt, passen in de plancapaciteit voor de gemeente Haarlemmermeer, zoals opgenomen in de Monitor plancapaciteit.

#### 4.2 Ruimtelijke structuur

#### 4.2.1 Ruimtelijke hoofdstructuur

#### *Inpassing in de omgeving*

De directe omgeving van het plangebied wordt gekenmerkt door vrijstaande en twee-onder-een-kap woningen. De locatie ligt als het ware in een pleinvorm te midden van de omringende bebouwing. De thans aanwezige woningen in het plangebied zijn gebouwd in één laag en voldoen niet meer aan de eisen van deze tijd. Bij de inpassing van de nieuwe woningen in de omgeving is er bewust naar gestreefd om het aantal lagen te beperken en de bestaande ruimtelijke structuur zoveel mogelijk te benaderen. Daartoe is het nieuwe plan in de vorm van een rechthoek opgezet met begeleidende bebouwing langs het bestaande stratenpatroon. De oriëntatie van de woningen zal gedeeltelijk op de buitenzijde (de straatzijde) en voor een deel op het nieuwe binnenterrein plaatsvinden. Met een maximale bouwhoogte van 7 meter wordt aangesloten op de maximale bouwhoogte van de omliggende bebouwing, met de laagste bouwhoogte. Met in de directe omgeving enkele maatschappelijke functies en woonzorgfuncties en gelegen binnen de bebouwde kom van het dorp Vijfhuizen en gelet op de bestaande situatie waarin reeds woningbouw aanwezig is, past het hier om tot vervanging over te gaan, het aantal woningen uit te breiden met 15 stuks en in maximaal 2 lagen te bouwen.

### 4.2.2 Stedenbouwkundige opzet

Groeneweg, Woudweg en Nes zullen als ontsluitingsweg voor deze locatie blijven dienen. De capaciteit van deze wegen is ruim toereikend om de extra verkeersbewegingen afkomstig van 15 woningen te kunnen verwerken.

Het plan bestaat uit 35 woningen in twee bouwlagen: begane grond en eerste verdieping.

*Afbeelding 7 Situatie bouwplan*

Het plan zal bestaan uit twee bouwlagen met een maximale hoogte van 7,00 meter. Een deel van de woningen wordt uitgevoerd met een bouwlaag in de kap, zoals op de volgende afbeelding is te zien. 

*Afbeelding 8 Impressie van het plan*

#### Nieuwe parkeervraag

De parkeerbehoefte voor de 20 voormalige sociale huurwoningen was in totaal 21 parkeerplaatsen. Dit waren geen parkeerplaatsen op eigen terrein, werden dus gevonden in de openbare ruimte, dus op straat.

De parkeervraag voor het nieuwe woningbouwplan, dus met 35 sociale huurwoningen, betreft in totaal 31 parkeerplaatsen. Maar omdat er dus al 21 zijn 'toegewezen' in de openbare ruimte betekent het dat de parkeerbehoefte voor het nieuwe plan toeneemt met 10 parkeerplaatsen. Er moet dus ruimte zijn (of worden gecreëerd) voor 10 extra parkeerplaatsen ten opzichte van de huidige situatie.

#### Bepaling aantal extra parkeerplaatsen

Omdat op dit moment niet duidelijk is wat een 'parkeerplaats' is – niet als zodanig afgebakend –, is bepaald wat in de bestaande situatie de mogelijkheden zijn om auto's op de rijweg te parkeren. Daarbij is rekening gehouden met wegbreedte, bomen, uitritten en dergelijke.

Aldus benaderd is er in de openbare ruimte die het plangebied direct omringt, parkeerruimte voor ongeveer 20 auto's. Zie hiervoor onderstaande afbeelding waarop dit indicatief is weergegeven.

*Afbeelding 9 Overzicht van het plan vanuit de lucht met daarop aangegeven de parkeerplaatsen*

Het in deze beschouwing betrokken gebied zijn de gedeelten van de Woudweg, Groeneweg en Nes die direct tegenover het nieuwbouwplan zijn gelegen: Woudweg 1 t/m 11, Groeneweg 3 t/m 9 en Nes 1 t/m 9.

De conclusie is dat er 10 parkeerplaatsen extra gerealiseerd moeten worden ten opzichte van de huidige situatie.

Bepaling locatie extra parkeerplaatsen

Bij het realiseren van 10 parkeerplaatsen (haaksparkeren of langsparkeren) moet er rekening mee worden gehouden dat dit dan weer ten koste gaat van het aantal parkeerplaatsen op de rijbaan, maar ook met de nodige ruimte voor het in- en uitrijden bij de vrijstaande en twee-onder-één-kapwoningen. Bij de langsparkeerplaatsen blijft er nog ruimte om de auto aan de overzijde op de rijbaan kunnen parkeren.

Indien er haaksparkeren wordt aangelegd dan is het wegens de wegbreedte niet mogelijk om aan de overzijde op de rijbaan te parkeren.

In eerste instantie is een ontwerp gemaakt voor haakse parkeerplaatsen. Tijdens de bijeenkomst met omwonenden op 15 januari 2019 werd door omwonenden de voorkeur uitgesproken voor een parkeeroplossing met langsparkeerplaatsen in vakken naast de rijbaan.

Voordelen parkeren in vakken in plaats van op de rijbaan Ondanks dat het gebruikelijk is om te parkeren op de rijbaan in een woonwijk is er verkeerskundig een aantal voordelen voor het aanbrengen van

parkeervakken. Hierdoor blijft de rijbaan (nagenoeg) vrij van geparkeerde auto's. Dit komt ten goede aan de verkeersveiligheid voor bijvoorbeeld fietsers. Maar ook voetgangers die tussen geparkeerde auto's over kunnen steken. Daarnaast verbetert het de bereikbaarheid in geval van calamiteit voor nood- en hulpdiensten.

#### Conclusie en advies

De parkeerberekening wijst uit dat er voor het woningbouwplan 10 parkeerplaatsen extra nodig zijn ten opzichte van de huidige situatie. Indien deze dan als vakken (haaks- of langsparkeren) worden gerealiseerd in het te ontwikkelen gebied moet rekening worden gehouden met het opvangen van parkeerruimte die je daarmee op de rijbaan kwijtraakt, maar ook met de nodige ruimte voor het in- en uitrijden bij de vrijstaande en twee-onder-éénkapwoningen. Beide ontwerpen, dus met zowel de haakse parkeerplaatsen als de langsparkeerplaatsen, voldoen aan deze extra parkeervraag.

#### 4.3 Functionele structuur

Woningbouwprogramma

Het plan voorziet in de bouw van 35 woningen en zal worden ingedeeld op de manier zoals die op afbeelding 8 is aangegeven

## HOOFDSTUK 5: ONDERZOEK EN BEPERKINGEN

## 5.1 Inleiding

Ten behoeve van dat plan zijn verschillende onderzoeken uitgevoerd.

## 5.2 Water

#### 5.2.1. Wet- en regelgeving Europese Kaderrichtlijn Water

De kaderrichtlijn Water richt zich op de bescherming van water in alle wateren en stelt zich ten doel dat alle Europese wateren in het jaar 2015 een 'goede toestand' hebben bereikt en dat er binnen heel Europa duurzaam wordt omgegaan met water.

#### 5.2.2 Waterwet

De Waterwet regelt het beheer van oppervlaktewater en grondwater, en verbetert ook de samenhang tussen waterbeleid en ruimtelijke ordening. Ook is via de Invoeringswet Waterwet de saneringsregeling voor waterbodems van de Wet bodembescherming overgebracht naar de Waterwet. Naast de Waterwet blijft de Waterschapswet als organieke wet voor de waterschappen bestaan. Met de Waterwet zijn Rijk, waterschappen, gemeenten en provincies beter uitgerust om wateroverlast, waterschaarste en waterverontreiniging tegen te gaan. Ook voorziet de wet in het toekennen van functies voor het gebruik van water zoals scheepvaart, drinkwatervoorziening, landbouw, industrie en recreatie. Afhankelijk van de functie worden eisen gesteld aan de kwaliteit en de inrichting van het watersysteem.

## 5.2.3 Nationaal Waterplan 2016-2021

Het Nationaal Waterplan geeft de hoofdlijnen, principes en richting van het nationale waterbeleid in de planperiode 2016-2021, met een vooruitblik richting 2050. Het kabinet speelt proactief in op de verwachte klimaatveranderingen op lange termijn, om overstromingen te voorkomen. Binnen de planperiode gaan realistische maatregelen in uitvoering die een antwoord bieden op de opgaven voor de korte termijn en voldoende mogelijkheden openlaten om op langere termijn verdere stappen te zetten. Het kabinet sluit daarmee aan bij de resultaten van het Deltaprogramma. Met deze handelwijze is Nederland koploper en toonaangevend voorbeeld in de wereld. Met dit Nationaal Waterplan zet het kabinet een volgende ambitieuze stap in het robuust en toekomstgericht inrichten van ons watersysteem, gericht op een goede bescherming tegen overstromingen, het voorkomen van wateroverlast en droogte en het bereiken van een goede waterkwaliteit en een gezond ecosysteem als basis voor welzijn en welvaart. Het omvat een integrale benadering, door natuur, scheepvaart, landbouw, energie, wonen, recreatie, cultureel erfgoed en economie (inclusief verdienvermogen) zo veel mogelijk in samenhang met de wateropgaven te ontwikkelen. De ambitie is dat overheden, bedrijven en burgers zich in 2021 meer bewust zijn van de kansen en bedreigingen van het water in hun omgeving. Iedereen neemt zijn eigen verantwoordelijkheid om samen te komen tot een water robuuste ruimtelijke inrichting, het beperken van overlast en rampen, en het voorkomen van onverstandig handelen in extreme situaties.

### 5.2.4 Watervisie 2021

De inzet van het provinciaal waterbeleid is om Noord-Holland nog mooier, bedrijviger en veiliger maken. Daarbij moet er een impuls uitgaan voor de leefomgevingskwaliteit en/of het vestigingsklimaat. Waterproblemen worden aangepakt wanneer er toch al gebiedsontwikkeling plaats vindt. Voor Haarlemmermeer speelt met name het vinden van toekomstbestendige oplossingen voor de schoon- en zoetwaterproblematiek. Voor waterveiligheid wordt uitgegaan van: veilige dijken en duinen (laag 1 en ook de belangrijkste), een water robuuste ruimtelijke inrichting van overstromingsgevoelige gebieden (laag 2) en een op overstromingsrampen toegesneden calamiteitenorganisatie (laag 3). Deze meervoudige benadering van waterveiligheid wordt meerlaagsveiligheid" (MLV) genoemd. Op de kaart Overstromingsrisico Noord-Holland zijn de overstromingsgevoelige gebieden indicatief aangegeven. De provincie maakt nog duidelijk welke gemeenten tot het overstromingsgevoelige gebied worden gerekend en in hun bestemmingsplannen duidelijk moeten maken hoe rekening wordt gehouden met het overstromingsrisico. Daarbij is uitgangspunt het "water robuust inrichten": het zodanig inrichten van overstromingsgevoelig gebied dat bij een overstroming de kans op slachtoffers klein is en de economische schade beperkt blijft. Er is nauwelijks overstromingsrisico vanuit de Noordzee, omdat deze kust voor het merendeel door brede duinen wordt beschermd.

#### 5.2.5 Waterbeheerplan 5 2016-2021

Samen werken aan water staat centraal. Zodat nu en in de toekomst in dit unieke deel van Nederland onder zeeniveau gewoond, gewerkt en gerecreëerd kan worden. Water is een maatschappelijke opgave, en Rijnland wil samen met zijn omgeving werken aan duurzaam en efficiënt waterbeheer tegen zo laag mogelijke maatschappelijke kosten. Die toekomst wordt mede bepaald door trends in klimaat en maatschappij en de noodzaak om op duurzame wijze met onze omgeving om te gaan. De verwachte toename van neerslag en droogte, bodemdaling, verzilting, zeespiegelrijzing en de verdergaande verstedelijking, leggen een steeds grotere druk op het watersysteem. De hoofdambitie is schoon water en droge voeten. Dit wordt bereikt door:

- Beschermen tegen overstromingen vanuit zee, de rivieren en het regionale watersysteem door een aanpak in drie lagen (meerlaagsveiligheid): preventie, adviseren over het beperken van de gevolgen van overstromingen (gevolgbeperking), en voorbereiden op een calamiteit.

- Zorgen voor schoon en gezond water dat past bij de verschillende functies in een gebied.

- Optimaliseren van de verwerking van het afvalwater en hergebruiken van de grondstoffen uit afvalwater.

- Zorgen voor voldoende water: niet te veel en niet te weinig, passend bij het gebruik.

#### 5.2.6 Riolering en afkoppelen

Voor zover het bestemmingsplan nieuwe ontwikkelingen mogelijk maakt, is het van belang dat er met Rijnland afstemming plaatsvindt over het omgaan met afvalwater en hemelwater. Overeenkomstig het rijksbeleid gaat Rijnland uit van een voorkeursvolgorde voor de omgang met deze waterstromen. Deze houdt in dat allereerst geprobeerd moet worden het ontstaan van (verontreinigd) afvalwater te voorkomen, bijvoorbeeld door het toepassen van niet uitlogende bouwmaterialen en het vermijden van vervuilende activiteiten op straat zoals auto's wassen en chemische onkruidbestrijding. Vervolgens is het streven vuil water te scheiden van schoon water, bijvoorbeeld door het afkoppelen van hemelwaterafvoeren van gemengde rioolstelsels. De laatste stap in de voorkeursvolgorde is het zuiveren van het afvalwater. De doelmatigheid daarvan wordt vergroot door het scheiden van de schone en de vuile stromen. De gemeente kan gebruik maken van deze voorkeursvolgorde bij de totstandkoming van het gemeentelijk rioleringsplan (GRP), waarin de uiteindelijke afweging wordt gemaakt en waarbij doelmatigheid van de oplossing centraal staat.

#### 5.2.7 Keur Rijnland 2015

De Keur is een verordening van de waterbeheerder met wettelijke regels voor waterkeringen, watergangen en andere waterstaatwerken (o.a. bruggen, duikers, stuwen, sluizen en gemalen) en voor kwelgevoelige gebieden. Maar ook voor onttrekken en lozen van grondwater en het aanbrengen van verhard oppervlak. Het uitgangspunt van deze Keur is 'ja, tenzij': in beginsel zijn handelingen en/of werken in het watersysteem toegestaan, tenzij expliciet in deze Keur anders is bepaald. De Keur vermeldt expliciet welke handelingen vergunningplichtig zijn en welke aan algemene regels of aan de zorgplicht moeten voldoen. Wie bijvoorbeeld op een waterkering wil bouwen, moet een watervergunning aanvragen bij Rijnland (én een omgevingsvergunning bij de gemeente). In de Uitvoeringsregels die bij de Keur horen, is dit nader uitgewerkt.

#### 5.2.8 Waterstructuurvisie (Hoogheemraadschap van Rijnland)

In de Waterstructuurvisie Haarlemmermeerpolder heeft het hoogheemraadschap het waterbeleid (een klimaatbestendig en robuust watersysteem) verder geconcretiseerd. Het watersysteem wordt vormgegeven volgens principes: flexibele peilen, hogere peilen, lijn/vlakvormig ontwerp en optimalisatie van de inrichting. Hierbij worden de belangen van de bestaande en nieuwe gebruiksfuncties zoveel mogelijk ondersteund. De eerste drie principes zijn met name van toepassing bij gewijzigd gebruik.

#### 5.2.9 Waterplan Haarlemmermeer 2015-2030

De Strategische Samenwerkingsagenda Haarlemmermeer-Rijnland (verder Waterplan) is een samenwerkingsdocument tussen de gemeente en het hoogheemraadschap. Het geeft de situatie en problemen weer van het hele

watersysteem (oppervlaktewater, hemelwater, grondwater en afvalwater) in Haarlemmermeer. Het stelt doelen over de riolering, het oplossen van infrastructurele knelpunten en nemen van maatregelen.

Het Waterplan heeft onder andere als ambitie:

- het scheiden van vuil afvalwater en schoon regenwater;
- het tijdelijk bergen van water om extreme neerslag op te vangen;

• afvalwater als bron te gebruiken waaruit afvalstoffen en energie gewonnen kunnen worden. Haarlemmermeer past bijvoorbeeld innovatieve ontwikkelingen toe bij het inzamelen van afvalwater zoals riothermie, het winnen van warmte uit afvalwater.

In het Waterplan worden ook grondwatermaatregelen beschreven, omdat deze een belangrijke link hebben met de rest van het watersysteem, zoals oppervlaktewater en de ruimtelijke inrichting. Daarnaast is er in het verleden onvoldoende aandacht besteed aan grondwater, waardoor een inhaalslag nodig is om aan de zorgplicht te voldoen.

De maatregelen die genomen moeten worden om de doelstellingen voor het watersysteem te bereiken, zijn verzameld in het uitvoeringsprogramma van het Waterplan. De financiering van deze maatregelen komt uit verschillende bronnen, waaronder het Gemeentelijk Rioleringsplan.

#### 5.2.10 Gemeentelijk Rioleringsplan 2015-2019

De gemeente is op grond van de Wet milieubeheer verplicht periodiek een Gemeentelijk Rioleringsplan (GRP) vast te stellen om invulling te geven aan haar zorgplichten voor afvalwater, hemelwater en grondwater. Het GRP bevat rioleringsbeleid en een overzicht van alle aanwezige rioleringsvoorzieningen, inclusief de actuele toestand ervan en de te verwachten vervangingsperioden. Ook geeft het plan inzicht in de wijze waarop de riolering wordt beheerd, welke effecten er zijn voor het milieu en hoe het beheer wordt gefinancierd. De gedachten vanuit de Structuurvisie Haarlemmermeer 2030, Proeftuin Klimaatbestendige stad en het integraal Waterplan Haarlemmermeer 2015-2030 zijn ook van toepassing op het gemeentelijke riolerings- en grondwaterbeleid. De rode draad in het beleid is dat de gemeente streeft naar een duurzaam en klimaatbestendig watersysteem. Het GRP is een basis voor de planning van nieuwe aanleg, plannen om vuiluitworp te reduceren en plannen voor beheer en onderhoud voor de komende vijf jaar, met een doorkijk naar de verdere toekomst. Bij nieuwbouw en verbouw is het gescheiden aanbieden van het afvalwater en het hemelwater het uitgangspunt. Voor nieuwbouwwijken en grotere reconstructiegebieden wordt uitgegaan van een zwaardere ontwerpnorm voor het rioolstelsel, waardoor zwaardere regenbuien minder snel overlast veroorzaken. Om overlast door grondwater te voorkomen, voorziet het GRP in de aanleg van drainage in vijf wijken: Rijsenhout-Zuid, Pax, Graan voor Visch (Hoofddorp), Linquenda, Welgelegen (Nieuw-Vennep), en het uitvoeren van grondwatermaatregelen in Zwanenburg. Vanuit het Bestuursakkoord Water heeft de gemeente verdere invulling gegeven aan een verbetering van de samenwerking met omliggende gemeenten en met het Hoogheemraadschap van Rijnland.

#### 5.2.11 Onderzoek

Bij nieuwe ontwikkelingen dient met het Hoogheemraadschap van Rijnland afstemming plaats te vinden over de hoeveelheid verharding en het omgaan met afvalwater en hemelwater. Bij toename verharding van meer dan 500 m2 dient met de ontwikkeling watercompensatie plaats te vinden van 15% van de toename van het verhard oppervlak.

De toename van verhard wateroppervlak is groter dan 500 m2. Er vindt namelijk een toename plaats van 1053 m2 verharding en bebouwing ten opzichte van de bestaande situatie. 15 % daarvan dient te worden gecompenseerd.Dat betreft 158 m2 oppervlakte water.

Na overleg met de gemeente Haarlemmermeer en het Hoogheemraadschap van Rijnland is overeenstemming bereikt over de noodzakelijke watercompensatie van dit plan.

Voor het realiseren van de watercompensatie zijn twee mogelijkheden in de nabije omgeving van het plangebied. In een later stadium wordt door de gemeente in overleg met Rijnland afgesproken welke mogelijkheid gerealiseerd wordt.

- 1. Verbreden watergang tussen Stelling en Vijfhuizerweg
De watergang heeft flauwe taluds. Het betreft kadastraal perceel HLM 03 AC 1986. Het is mogelijk de watergang te verbreden met gemiddeld 1,5 m over een lengte van 215 m. Hierdoor kan het wateroppervlak met 372 m2 vergroot worden.

- 2. Aanleggen waterpartij bij entree Park Vijfhuizen
De entree van het Park Vijfhuizen is nog niet landschappelijk vormgegeven. In een landschapsontwerp voor deze entree zijn bomenrijen en een waterpartij opgenomen. Deze waterpartij kan tevens dienen als watercompensatie. De waterpartij is ca 250 m2 groot. Het gaat om het kadastrale perceel HLM 03 AB 1778.

Opgemerkt wordt dat, net zoals in 5.2.10 is aangegeven, vanuit het GRP volgt dat bij nieuwbouw plannen een gescheiden stelsel wordt aangelegd voor hemel- en afvalwater.

Daarnaast geldt dat voor de water gerelateerde aspecten de Keur (Waterwet) van Rijnland 2015 en bijbehorende uitvoeringsregels van toepassing zijn. Bijvoorbeeld voor toename aan verhard oppervlak, graven of dempen van oppervlaktewater en werken in een kwelgevoelig gebied dient een vergunning/melding op grond van de Waterwet te worden aangevraagd bij Rijnland via het Omgevingsloket Online (OLO). De Keur en uitvoeringsregels kan men vinden op de website www.rijnland.net.

### 5.3 Bodem

Door het bureau IDDS is op 28 september 2017 een rapportage opgesteld naar aanleiding van een uitgevoerd bodemonderzoek. Deze rapportage is als bijlage 1 gevoegd bij deze toelichting.

Aan de hand van de resultaten van het onderzoek kan het volgende worden geconcludeerd:

- In de grond is zeer plaatselijk bijmenging met bodemvreemd materiaal (sporen baksteen) waargenomen.

- Op het maaiveld en in het opgeboorde bodemmateriaal zijn zintuiglijk geen asbestverdachte materialen waargenomen.

- De bovengrond is licht verontreinigd met PAK.
- De ondergrond is niet verontreinigd met de onderzochte parameters.
- Het grondwater is niet de onderzochte parameters.

Gelet op de onderzoeksresultaten, te weten de aangetoonde overschrijdingen van de betreffende achtergrondwaarden dient de hypothese onverdacht voor de onderzoekslocatie formeel te worden verworpen. Echter, de gemeten waarden zijn dermate gering dat aanvullend onderzoek naar het voorkomen van deze stoffen in de bodem op het perceel ingevolge de Wet bodembescherming, niet noodzakelijk is.

Beperkingen inzake het verlenen van een omgevingsvergunning (activiteit bouwen), alsmede de voortzetting van het huidige bodemgebruik, worden op basis van de onderzoeksresultaten uit milieuhygiënisch oogpunt niet voorzien.

#### Conclusie

De bodemkwaliteit van het plan staat verdere ontwikkeling van het plan niet in de weg

#### 5.4 Flora en Fauna en Wet natuurbescherming

Per 1 januari 2017 zijn de Flora- en faunawet, de Natuurbeschermingswet en de Boswet vervangen door de Wet natuurbescherming. Voor wat betreft het toetsingskader aan aspecten van flora en fauna (de soortenbescherming) is er sprake van een gewijzigd beschermingsregime. De Wet natuurbescherming kent drie beschermingsregimes: Beschermingsregime soorten Vogelrichtlijn, Beschermingsregime soorten Habitatlijn en Beschermingsregime andere soorten. Het laatste regime bevat de soorten uit de tabellen 1,2 en 3 van de Flora- en faunawet. Een aantal soorten die onder de Flora- en faunawet beschermd waren, is onder de Wet natuurbescherming niet meer beschermd.

Door het bureau Els en Linde is op 30 augustus 2016 een rapportage opgesteld. Uit deze rapportage blijkt dat binnen het plangebied geen beschermde soorten zijn aangetroffen, geen effect zal zijn op beschermde soorten en dat geen ontheffing van de Flora- en faunawet (thans: Wet natuurbescherming) vereist is. Deze

Een effect op Natura 2000-gebieden of het Natuurnetwerk wordt op grond van de rapportage niet verwacht.

### PAS

Zoals in hoofdstuk 3 al is aangegeven, heeft de afdeling bestuursrechtspraak van de Raad van State op 29 mei 2019 twee belangrijke uitspraken gedaan over de toepassing van het Programma Aanpak Stikstof. Dat betekent dat het effect van de plannen die door het thans voorliggende bestemmingsplan op een andere manier duidelijk moet worden gemaakt dan uitsluitend met verwijzing naar dit Programma.

Aan de hand van een voortoets dient te worden beoordeeld of er als gevolg van het bouwplan dat door dit bestemmingsplan mogelijk wordt gemaakt, kan worden uitgesloten dat sprake is van significant negatieve effecten op gevoelige habitattypen in Natura 2000 gebieden. Of er sprake is van significant negatieve effecten hangt onder andere af van de instandhoudingsdoelstellingen van de betrokken Natura 2000-gebieden en de vraag welke gevolgen de toename van de stilstofdepositie heeft voor het bereiken van de instandhoudingsdoelstellingen. De instandhoudingsdoelstellingen zijn te vinden in het aanwijzingsbesluit van het betreffende Natura 2000-gebied en uitgewerkt in het beheerplan voor dat gebied.

Hierna zal achtereenvolgens ingegaan worden op de relevante beschrijving van het plan, de te verwachten effecten op alle relevante Natura 2000-gebieden en een analyse of daarbij mogelijk sprake is van significant negatieve effecten voor de in aanmerking te nemen Natura 2000-gebieden.

Binnen het plangebied zijn in de bestaande situatie 20 woningen aanwezig. De woningen zijn alle in één laag uitgevoerd en worden nog op de traditionele manier gestookt op gas. In de nieuwe situatie zijn 35 woningen aanwezig die niet meer op het gasnet zijn aangesloten. Het bestemmingsplan maakt sloop en nieuwbouw mogelijk. Tijdens de sloop- en bouwfase zal tijdelijk sprake zijn van extra (bouw)verkeer. Na de sloop zal het plan in de gebruiksfase ervoor zorgen dat in plaats van 20 woningen, 35 woningen worden gerealiseerd. Dat betekent dat er een reducerend effect is vanwege het feit dat de woningen niet meer op het gas zijn aangesloten en een toename van de effecten omdat het aantal woningen wordt vergroot. Dat uit zich vooral in de verkeerseffecten van de nieuwe situatie.

Om de effecten op de relevante Natura 2000-gebieden goed te kunnen inschatten, is het dus van belang om de effecten van de toename van verkeersbewegingen en de reductie van het feit dat de woningen niet meer op het gas worden aangesloten te objectiveren en vervolgens te toetsen aan de instandhoudingsdoelstellingen van de relevante Natura 2000-gebieden.

Allereerst de relevante Natura 2000-gebieden en de instandhoudingsdoelstellingen hiervan.

Het dichtstbijzijnde Natura 2000-gebied is Kennemerland-Zuid. Het betreft hier een natuurgebied bestaande uit een uitgestrekt duingebied aan de zuidkant van het Noordzeekanaal. Het gebied bestaat voornamelijk uit kalkrijke jonge duinen en voor een klein deel uit achterliggende oudere landschap van strandvlakten en volledig ontkalkte duinen. Kenmerkende begroeiing is de duinroosvegetatie in het open duin, duingraslanden, vochtige en droge duinvalleien, verschillende plassen, goed ontwikkelde struwelen en diverse duinbossen. Aan de binnenduinrand zijn diverse landgoederen aanwezig met een aantal oude buitenplaatsen.

Het plangebied is gelegen op circa 7 kilometer van het Natura 2000 gebied Kennemerland Zuid. Hierna is op een kaart de ligging aangegeven. Andere Natura 2000-gebieden liggen op grotere afstand.

*Afbeelding 10 Kaart met ligging Natura 2000 gebied ten opzichte van plangebied*

Het Natura 2000 gebied is aangewezen i mei 2013 en er is een gewijzigd aanwijzingsbesluit van 2014. Op de website van het Ministerie van Landbouw, Natuur en Voedselkwaliteit is het aanwijzingsbesluit te vinden, is er meer informatie over de instandhoudingsdoelstellingen en is een gevoeligheidsanalyse van de verschillende natuurdoeltypen opgenomen onder meer voor stikstof en ammoniak.

Uit het aanwijzingsbesluit blijkt dat de volgende natuurlijke habitattypen zijn aangewezen voor het desbetreffende Natura 2000-gebied Kennemerland Zuid: Embryonale wandelende duinen

Wandelende duinen op de strandwal met Ammophila arrenaria ("witte duinen") Vastgelegde kustduinen met kruidvegetatie ("grijze duinen")

Atlantisch vastgelegde ontkalkte duinen

Duinen met Hippophaë rhamnoides

Duinen met Salix repens resp argentea (Salicon arenariae)

Beboste duinen van het Atlantische, continentale en boreale gebied Vochtige duinvalleien

De instandhoudingsdoelstellingen zijn vervolgens per natuurdoeltype aangegeven. Hieruit blijkt dat de staat van instandhouding van de grijze duinen en in mindere mate de witte duinen slecht is en voor verbetering vatbaar is. Uit de effectenindicator die eveneens op genoemde website te raadplegen is, blijkt dat met name deze grijze duinen zeer gevoelig zijn voor de toename van stikstof vanuit de lucht.

#### *Afbeelding 11 Effectenindicator (bron: aanwijzingsbesluit Kennemerland-Zuid*

Allereerst dient te worden vastgesteld of het bestemmingsplan per saldo zal leiden tot een toename van stikstof. Om dat effect te kunnen bepalen, is gebruik gemaakt van de Aerius calculator. De afdeling bestuursrechtspraak van de Raad van State heeft duidelijk aangegeven dat deze calculator niet (meer) bruikbaar is om het effect te kunnen bepalen op een voor stikstof gevoelig habitat in een Natura 2000 gebied, maar dat betreft het effect op korte afstand van de bron. Als achtergrondinformatie voor het beoordelen of er überhaupt sprake is van toename en van een effect is de Aerius calculator nog steeds een hulpmiddel.

|                                |                                  | NOx in kg/jaar | NH3 in kg/jaar |
|--------------------------------|----------------------------------|----------------|----------------|
| Consumenten                    |                                  |                |                |
|                                |                                  |                |                |
| Emissie per woming(huishouden) |                                  |                |                |
| Nieuwbouw                      | Appartement                      | 1,11           | 0              |
|                                | Tussenwoning                     | 1,55           | 0              |
|                                | Hoekwoning                       | 1,83           | 0              |
|                                | 2-onder-één-kap                  | 2,17           | 0              |
|                                | Vrijstaande woning               | 3,03           | 0              |
|                                |                                  |                |                |
| Oudere woningen                | Appartement                      | 1,25           | 0,47           |
|                                | Tussenwoning                     | 2,00           | 0,47           |
|                                | Hoekwoning                       | 2,42           | 0.47           |
|                                | 2-onder-één-kap                  | 3,09           | 0,47           |
|                                | Vrijstaande woning               | 3,59           | 0.47           |
|                                |                                  |                |                |
| HDO                            |                                  | NOx in kg/jaar |                |
| Kantoren en Winkels            | Emissies per m2 Vloeroppervlakte | 0,16           |                |
| 42 + 30 mln m2 = 72 mln m2     |                                  |                |                |

*Afbeelding 12 Normen NOx/jaar, bron: Aerius-calculator*

Thans is sprake van woningen uit de jaren '60. Deze woningen zijn aan te merken als tussenwoningen en hebben een uitstoot van 2,00 NOx in kg/jaar. Thans zijn 20 woningen aanwezig. Dat betekent een uitstoot van 40 kg NOx/ jaar.

De nieuwe woningen zullen gasloos worden. Dat betekent dat er voor de nieuwe woningen geen uitstoot zal plaatsvinden. Dat betekent dat er dus een reductie zal plaatsvinden van **40 kg NOx/jaar**.

Er zal in vergelijking met de bestaande situatie wel sprake zijn van toename van verkeer. Uitgaande van de normen voor verkeersgeneratie uit de CROW publicatie 381 is voor de categorie woningen die thans aan de orde zijn, aansluiting gezocht bij de tabel "weinig stedelijk" en is voor 80 % van de woningen die onder de eerste aftoppingsgrens worden verhuurd, uitgegaan van jet minimum voor de "rest van de bebouwde kom" van 3,7 verkeersbewegingen per etmaal en voor 20 % van de woningen is uitgegaan van het gemiddeld van 4,1 verkeersbeweging per woningen. Dat betekent derhalve dat voor de toevoeging van 15 woningen dient ter worden uitgegaan van 12 x 3,7 verkeersbeweging per etmaal en van 3 x 4,1 verkeersbeweging per etmaal. Totaal dus 4,44 verkeersbeweging per etmaal.

De norm per verkeersbeweging is 0,015 kg NOx/jaar. Totaal 15x 4,44x 0,015 is 0,999 kg NOx/jaar.

Dat betekent dus dat de toename van het verkeer afgrond **1 kg NOx/jaar** oplevert.

Deze toename wordt ruim gecompenseerd door de afname van 40 kg NOx/jaar vanwege de gasloze nieuwbouw van 35 appartementen.

Tijdens de aanleg- en bouwfase zal sprake zijn van bouwverkeer. Daarbij gaat het dan om zwaar verkeer en middelzwaar verkeer. Aangenomen wordt dat tijdens de bouwfase 10 verkeersbewegingen per etmaal met zwaar verkeer plaatsvinden. Dat is totaal 1 kg NOx/jaar. Ook als het bouwverkeer tijdens de aanleg- en bouwfase wordt meegeteld, is er sprake van een toevoeging van **10 kg NOx/jaar**. Ook in die

|                    | Reductie in | Toename in  | Resultaat in |  |
|--------------------|-------------|-------------|--------------|--|
|                    | kg NOx/jaar | kg NOx/jaar | kg NOx/jaar  |  |
| 20 woningen        | 40          |             |              |  |
| gasloos            |             |             |              |  |
| 15 woningen extra  |             | 1           |              |  |
| verkeer            |             |             |              |  |
| Bouwfase 10 zware  |             | 10          |              |  |
| verkeersbewegingen |             |             |              |  |
| per dag            |             |             |              |  |
| Totaal             | 40          | 11          | -/-<br>39    |  |

situatie zal de reductie dus ruimschoots de tijdelijke toename van bouwverkeer compenseren.

#### Conclusie

Het verrichte onderzoek wijst uit dat sprake is van een toename van stilstof in absolute zin, bestaande uit extra verkeersbewegingen vanwege een toename van 15 woningen en verkeer tijdens de bouwfase. Deze toename wordt ruimschoots gecompenseerd door de afname van stikstof vanwege het feit dat de 20 oudere woningen zullen verdwijnen en de nieuwe appartementen niet meer op het gasnet aangesloten zullen zijn.

#### 5.5 Geluid

De wegen rondom het plangebied zijn 30 km/uur wegen. Dat betekent dat deze geen zone kennen. Vanuit de Wet geluidhinder is daarom geen akoestisch onderzoek nodig. Toch is in het kader van een goede Ruimtelijke Ordening een akoestisch onderzoek uitgevoerd door bureau Nieman op 24 juli 2017. Hieruit blijkt dat de geluidsbelasting op de gevels maximaal 49 dB bedraagt. Dat betekent dat geen aanvullende maatregelen nodig zijn om de geluidsbelasting te verlagen.

Verder kan worden geconcludeerd dat vanwege het feit dat een minimale geluidwering van de gevel van 20 dB is vereist, bij deze appartementen een goed binnenklimaat kan worden gerealiseerd.

Conclusie: Er is sprake van een acceptabel woon- en leefklimaat. Het vaststellen van hogere waarden is niet aan de orde. Het aspect geluid c.q. wegverkeerslawaai staat verdere ontwikkeling van het plan niet in de weg

#### 5.6 Luchtkwaliteit

#### 5.6.I Wet luchtkwaliteit

De belangrijkste wet- en regelgeving voor luchtkwaliteit is vastgelegd in hoofdstuk 5, titel 5.2 van de Wet milieubeheer. De luchtregelgeving is 

uitgewerkt in een aantal AMvB's en Ministeriële Regelingen. 

### 5.6.2 Wet milieubeheer

In bijlage II van de Wet milieubeheer zijn voor de volgende stoffen grenswaarden voor de concentratie in de buitenlucht opgenomen: stikstofdioxide (NO2), fijn stof (PM10), benzeen (C6H6), zwaveldioxide (SO2), lood (Pb), koolmonoxide (CO). Uit metingen van het Landelijk Meetnet Luchtkwaliteit en berekeningen van het Milieu en Natuur Planbureau blijkt dat aan de grenswaarden voor benzeen, zwaveldioxide, lood en koolmonoxide al geruime tijd in (nagenoeg) geheel Nederland wordt voldaan. In de Nederlandse situatie leveren alleen de concentraties stikstofdioxide (NO2) en fijn stof (PM10) problemen op in relatie tot de wettelijke normen. De wijze waarop het aspect luchtkwaliteit in acht genomen dient te worden bij planvorming is geregeld in artikel 5.16 en 5.16a van de Wet milieubeheer. Op basis van deze wetgeving kunnen ruimtelijk-economische initiatieven worden uitgevoerd als aan één of meer van de volgende voorwaarden wordt voldaan: 

- Grenswaarden uit bijlage II van de Wet milieubeheer worden niet overschreden, of
- Per saldo verbetert de luchtkwaliteit of blijft tenminste gelijk, of
- Het initiatief draagt niet in betekenende mate bij aan de luchtkwaliteit (aan concentratie PM10 en NO2), of
- Het initiatief is opgenomen in het Nationaal Samenwerkingsprogramma Luchtkwaliteit (NSL).

## Besluit NIBM

- Conform art. 5.16 van de Wet milieubeheer is voor een plan dat niet in betekende mate (NIBM) bijdraagt aan de luchtkwaliteit geen uitgebreid luchtkwaliteitsonderzoek nodig en kan het plan zonder uitgebreide toetsing aan de luchtkwaliteitseisen doorgang vinden. Een plan met een bijdrage aan de luchtkwaliteit van minder dan 3% van de grenswaarde voor de stoffen NO2 (stikstofdioxide) en PM10 (fijn stof), is conform het Besluit niet in betekenende mate bijdragen (luchtkwaliteitseisen) gedefinieerd als NIBM.
- Een concretisering van NIBM is de Regeling niet in betekenende mate bijdragen (luchtkwaliteitseisen). In bijlage 3A van deze regeling worden onder meer woningbouwlocaties kleiner dan 1.500 woningen aangeduid als NIBM (bij één ontsluitingsweg) of niet meer dan 3.000 woningen (bij twee ontsluitingswegen). De bepaling van de NIBMgrens is vastgelegd in het DHV-rapport 'Bepaling van IBM planomvang op basis van herziene uitgangspunten', Ministerie van VROM

(december 2006). Uit dit rapport blijkt dat de verkeersaantrekkende werking die bij de norm van 1.500 woningen is gehanteerd, 2,6 vervoersbewegingen per etmaal per woning bedraagt. Hieruit volgt dat een plan met een verkeersaantrekkende werking van ten hoogste 3.900 motorvoertuigbewegingen per etmaal niet in betekenende mate bijdraagt aan de luchtkwaliteit. 

- Omdat het aantal woningen beneden de grens blijft van 3000 woningen voor het totale plan waarvan onderhavig bestemmingsplan onderdeel uitmaakt, is geen aanvullend onderzoek vereist.
#### AMvB gevoelige bestemmingen

In aanvulling op het bovenstaande toetsingskader stelt de AMvB '*Gevoelige Bestemmingen (luchtkwaliteitseisen)*' dat bij de voorgenomen realisering van gevoelige bestemmingen, zoals scholen, kinderdagverblijven, verzorgingshuizen ed. op een locatie binnen 300 meter vanaf de rand van rijkswegen of binnen 50 meter vanaf de rand van provinciale wegen, moet worden onderzocht of op die locaties sprake is van een daadwerkelijke of een dreigende overschrijding van de grenswaarden voor PM10 en/of NO2. Blijkt uit het onderzoek dat sprake is van zo'n (dreigende) overschrijding, dan mag het totaal aantal mensen dat hoort bij een 'gevoelige bestemming' niet toenemen. Het maakt voor de vestiging van gevoelige bestemmingen niet uit of het deel uitmaakt van 'niet in betekenende mate' projecten of 'in betekenende mate' projecten. De AMvB 'Gevoelige Bestemmingen' moet in beide gevallen worden nageleefd.

In deze situatie is geen sprake van "geluidgevoelige bebouwing" zoals in de AMvB is bedoeld. Verder is geen sprake van een ligging binnen 300 meter vanaf een rijksweg of 50 meter vanaf een provinciale weg.

#### Conclusie

De toekomstige ontwikkelingen van de projectlocatie gaan uit van maximaal 35 nieuwe woningen. Gezien de schaal van de toekomstige ontwikkelingen ter plaatse van de projectlocatie kan gesteld worden dat deze valt onder de regeling 'niet in betekenende mate'. Nader onderzoek naar het aspect luchtkwaliteit is derhalve niet noodzakelijk.

#### 5.7. Verkeer en parkeren

#### Doelstelling

Binnen de gemeente Haarlemmermeer is het Handboek parkeernormen uit 2018 vastgesteld. Daarbij wordt aangesloten bij de parkeer- en bereikbaarheidsnormen uit de publicatiereeks nummer 317 van het CROW.

In het Handboek worden voor het bepalen van de parkeernorm eerst een aantal stappen gezet

#### Stap 1 Bepalen stedelijkheidsgraad

In het Handboek is de kern Vijfhuizen aangemerkt als weinig stedelijk.

Stap 2 Bepalen van de ligging ten opzichte van het centrum De locatie is niet op korte afstand gelegen van een winkelcentrum als aangewezen in het Handboek

Stap 3 Bepalen van de bandbreedte De combinatie van de stappen 1 en 2 bepalen de bandbreedte

#### Stap 4 Bepalen van de norm

De parkeerbehoefte voor de 20 voormalige sociale huurwoningen was in totaal 21 parkeerplaatsen. Dit waren geen parkeerplaatsen op eigen terrein, werden dus gevonden in de openbare ruimte, dus op straat.

De parkeervraag voor het nieuwe woningbouwplan, dus met 35 sociale huurwoningen, betreft in totaal 31 parkeerplaatsen. Maar omdat er dus al 21 zijn 'toegewezen' in de openbare ruimte betekent het dat de parkeerbehoefte voor het nieuwe plan toeneemt met 10 parkeerplaatsen. Er moet dus ruimte zijn (of worden gecreëerd) voor 10 extra parkeerplaatsen ten opzichte van de huidige situatie.

#### Conclusie

Er wordt voldaan aan de parkeernorm. Het aspect parkeren staat verdere ontwikkeling van het plan niet in de weg

#### 5.8. Externe veiligheid

### 5.8.1. Wet- en regelgeving

## *Externe veiligheid inrichtingen*

Externe veiligheid heeft betrekking op de veiligheid voor de omgeving van een inrichting met gevaarlijke stoffen en/of transport van gevaarlijke stoffen. Elk nieuw ruimtelijk plan moet volgens de Wet ruimtelijke ordening getoetst worden aan de normen voor plaatsgebonden risico en groepsrisico. In het Besluit externe veiligheid inrichtingen (BEVI) en de bijbehorende Regeling externe veiligheid inrichtingen, zoals deze op dit moment luiden (REVI II)' zijn de risiconormen voor externe veiligheid met betrekking tot bedrijven met gevaarlijke stoffen vastgelegd. Denk hierbij aan risico's van onder andere tankstations met LPG, gevaarlijke stoffen (PGS-15)-opslagplaatsen en ammoniakkoelinstallaties. 

Er bevinden zich in de nabijheid geen risicovolle bedrijven, zodat onderzoek naar de externe veiligheid ten gevolge van inrichtingen niet nodig is. Externe veiligheid vervoer gevaarlijke stoffen 

De normstelling voor het vervoer van gevaarlijke stoffen (voor zowel weg, spoor als water) is gebaseerd op de Nota Risico Normering Vervoer Gevaarlijke Stoffen (RNVGS) (2006). De nota heeft geen wettelijk bindende werking maar is niet vrijblijvend. Een voorstel voor een wettelijke regeling voor vervoer van gevaarlijke stoffen is in voorbereiding.

Er vindt geen transport plaats van gevaarlijke stoffen in de directe nabijheid 

van de planlocatie. 

### *Externe veiligheid buisleidingen*

Op 1 januari 2011 is het Besluit externe veiligheid buisleidingen (Bevb) in werking getreden. Dit besluit is gebaseerd op de Wet milieubeheer en de Wet ruimtelijke ordening. Het Bevb regelt onder andere welke 

veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). 

Er bevinden zich in de nabijheid geen buisleidingen met gevaarlijke stoffen, zodat onderzoek naar de externe veiligheid ten gevolge van buisleidingen niet nodig is. 

#### *Transport van gevaarlijke stoffen over de weg*

Er is in de nabijheid van de projectlocatie geen transport van gevaarlijke stoffen over de weg. 

#### 5.8.2. Onderzoek

De risicobenadering externe veiligheid kent twee begrippen om het risiconiveau voor activiteiten met gevaarlijke stoffen in relatie tot de omgeving aan te geven. Deze begrippen zijn het plaatsgebonden risico en het groepsrisico. 

## *Plaatsgebonden risico*

Het plaatsgebonden risico (PR) is de kans dat een denkbeeldige persoon op een bepaalde plaats overlijdt als rechtstreeks gevolg van een ongeval met gevaarlijke stoffen. De norm (één op één miljoen per jaar) geldt voor kwetsbare objecten als grenswaarde en voor beperkt kwetsbare objecten als richtwaarde. Dit betekent dat er als gevolg van een ongeval - in theorie - per jaar slechts één persoon op een miljoen mensen mag overlijden

#### *Groepsrisico*

Het groepsrisico (GR) is de kans op een ongeval met veel dodelijke slachtoffers. Hierbij wordt gekeken naar de werkelijk aanwezige bevolking en de verspreiding van die bevolking rond een risicobron. Bepaald wordt hoe groot de kans is op tien, honderd of meer slachtoffers tegelijk onder die bevolking.

Groepsrisicoberekeningen beogen maatschappelijke ontwrichting inzichtelijk te maken. Het groepsrisico is afhankelijk van de bestemming van de gronden alsmede het aantal personen dat er verblijft.

Er is vanwege het feit dat er geen risico's aanwezig zijn op het gebied van externe veiligheid noch vanuit inrichtingen, noch vanuit buisleidingen of andere risicobronnen, geen aanleiding om het plaatsgebonden of groepsrisico te verantwoorden.

## 5.8.3. Conclusie

Vanwege het ontbreken van risico's op het gebied van externe veiligheid, behoeft geen nadere onderbouwing op dit aspect te worden gegeven.

Het aspect externe veiligheid staat verdere ontwikkeling van het plan niet in de weg

*Afbeelding 13 uitsnede uit risicokaart externe veiligheid*

## 5.9. Ondergrondse infrastructuur

Er zijn geen bijzondere leidingen gelegen in het plangebied die beschermd dienen te worden.

## 5.10. Milieueffectrapportage

Op 1 april 2011 is het Besluit milieueffectrapportage gewijzigd. In het besluit wordt onderscheid gemaakt in m.e.r.-beoordelingsplichtige activiteiten en m.e.r.-plichtige activiteiten. Het aantal situaties waarvoor een m.e.r. verplicht moet worden uitgevoerd is verminderd. Er zijn nu meer situaties waar eerst beoordeeld kan worden of een m.e.r. moet worden uitgevoerd. Het komt erop neer dat voor elk besluit of plan dat betrekking heeft op activiteit(en) die voorkomen op de D-lijst die beneden de drempelwaarden vallen een toets 

moet worden uitgevoerd of belangrijke nadelige milieugevolgen kunnen worden uitgesloten. Voor deze toets, die dus een nieuw element is in de m.e.r.-regelgeving, wordt de term vormvrije m.e.r.-beoordeling gehanteerd. Deze vormvrije m.e.r.-beoordeling kan tot twee conclusies leiden: 

1. belangrijke nadelige milieugevolgen zijn uitgesloten: er is geen m.e.r.( beoordeling) noodzakelijk; 

2. belangrijke nadelige gevolgen voor het milieu zijn niet uitgesloten: er moet een m.e.r.-beoordeling plaatsvinden of er kan direct worden gekozen voor m.e.r. 

De diepgang van de vormvrije m.e.r.-beoordeling hangt af van: 

- 1. de aard van de voorgenomen activiteit;
- 2. de (gevoeligheid van de) omgeving waarin de activiteit is gesitueerd;
- 3. de maatschappelijke aandacht voor de activiteit;

4. mate van beschikbaarheid van informatie, bijvoorbeeld over de gevoeligheid van gebieden. 

Voor de projectlocatie wordt uitgegaan van het herontwikkelen van een woningbouwlocatie. Blijkens de voorgaande paragrafen zijn de beoogde ontwikkelingen ruimtelijk inpasbaar en worden belangrijke nadelige gevolgen voor het milieu niet verwacht.

## HOOFDSTUK 6:UITVOERBAARHEID

## 6.1 Financiële uitvoerbaarheid

De Wet ruimtelijke ordening stelt verplicht dat de gemeenteraad tegelijk met de vaststelling van een bestemmingsplan (daaronder wordt ook een uitwerkingsplan verstaan) een exploitatieplan vaststelt voor kostenverhaal. Dat gaat over 'aangewezen bouwplannen' volgens artikel 6.2.1. van het Besluit ruimtelijke ordening (Bro). Hierbij gaat het bijvoorbeeld om de bouw van één of meer woningen, de bouw van één of meer andere hoofdgebouwen of de uitbreiding of verbouwing van gebouwen. In de wet is aangegeven welke kosten verhaald kunnen worden. Het vaststellen van een exploitatieplan is niet nodig indien het kostenverhaal anderszins verzekerd is, bijvoorbeeld door gronduitgifte of een anterieure overeenkomst.

Met de initiatiefnemer is een anterieure overeenkomst gesloten, zodat voldaan is aan het aspect van de financiële uitvoerbaarheid.

## 6.2 Maatschappelijke uitvoerbaarheid

De maatschappelijke uitvoerbaarheid van een bestemmingsplan wordt getoetst aan de (mogelijke) reacties van de reguliere overlegpartners. Het wordt ook getoetst aan reacties van iedereen die tijdens de zienswijzenperiode reageert. Daaraan voorafgaand heeft Ymere meerdere keren gesproken met de bewoners in de omgeving. Verder is de dorpsraad Vijfhuizen actief betrokken bij dit plan. Er is sprake geweest van veel overleg met betrokkenen.

Als bijlage 3 is een verslag gevoegd van het laatste overleg dat met de omwonenden is gevoerd.

#### 6.2.1 Resultaten wettelijk vooroverleg

Het voorontwerpbestemmingsplan is gestuurd aan de provincie Noord-Holland, het hoogheemraadschap van Rijnland (verder: Rijnland), de Veiligheidsregio Kennemerland en aan de Vereniging Dorp Vijfhuizen (hierna: VDV).

#### **Provincie Noord-Holland**

Van de provincie is geen reactie ontvangen.

#### **Rijnland**

Rijnland heeft te kennen gegeven geen bezwaar te hebben tegen het plan. Wel ziet Rijnland graag de in 5.2.10 gedane vermelding dat vanuit het GRP volgt dat bij nieuwbouw plannen een gescheiden stelsel wordt aangelegd voor hemel- en afvalwater, ook in 5.2.11 als conclusie vermeld.

Daarnaast wijst Rijnland erop dat voor de water gerelateerde aspecten de Keur (Waterwet) van Rijnland 2015 en bijbehorende uitvoeringsregels van toepassing zijn. Bijvoorbeeld voor toename aan verhard oppervlak, graven of dempen van

oppervlaktewater en werken in een kwelgevoelig gebied dient een vergunning/melding op grond van de Waterwet te worden aangevraagd bij Rijnland via het Omgevingsloket Online (OLO). De Keur en uitvoeringsregels kan men vinden op de website www.rijnland.net. De toelichting is aangevuld zoals gevraagd.

#### **Veiligheidsregio Kennemerland**

Van de Veiligheidsregio Kennemerland is geen reactie ontvangen.

#### **De VDV**

De VDV heeft opmerkingen gemaakt over de onderwerpen communicatie in het voortraject, inrichting buitenruimte en natuurinclusief bouwen. Over elk van deze onderwerpen staat hierna een nadere omschrijving van het onderwerp en de collegereactie.

#### a. communicatie

De VDV vindt namens omwonenden dat in het voortraject, anders dan men had gehoopt en verwacht, communicatie met de initiatiefnemer is geweest met geen of onduidelijke argumentatie over een alternatief verkavelingsvoorstel dat vanuit de kring van omwonenden naar voren is gebracht.

#### *Collegereactie*

We gaan eerst in het algemeen in op de bestemmingsplanprocedure en de verantwoordelijkheden in de te onderscheiden deeltrajecten. Het voortraject van een bestemmingsplan bestaat uit het maken van een voorontwerp. Het is in de laatste jaren gewoonte geworden dat particuliere initiatiefnemers en woningcorporaties een concept-bestemmingsplan maken en dat concept voor een eerste beoordeling aan de gemeente voorleggen. Daarbij hoort onze aanbeveling aan de initiatiefnemer om contact te hebben met betrokkenen ter plaatse, dus met dorps- of wijkraad en met mensen in en om het plangebied en/of het (woning)bouwplan. De officiële raadpleging van instanties gebeurt vervolgens doorgaans nadat het college het voorontwerpbestemmingsplan heeft vastgesteld. Na verwerking van opmerkingen van instanties – waarbij ook op gelijke voet de dorps- of wijkraad wordt benaderd – stelt het college het ontwerpbestemmingsplan vast. Tot aan dat moment ligt de verantwoordelijkheid voor proces met bewoners/ omwonenden bij de initiatiefnemer. De gemeente faciliteert in dit voorstadium wel en zij is beschikbaar voor uitleg over planinhoud, zeker waar het gaat over de manier waarop het woningbouwplan planologisch-juridisch vertaald is in de bestemmingsplanvorm. Dat laatste, en in het algemeen de besluitvorming over ruimtelijke plannen, is bij uitstek een overheidstaak.

Pas vanaf het moment dat het college het ontwerpbestemmingsplan heeft vastgesteld, en ter uitvoering daarvan de officiële tervisielegging van het ontwerpplan met gelegenheid tot indiening van zienswijzen, wordt de gemeente bestuurlijk ook inhoudelijk verantwoordelijk.

In dit geval van het plan aan de Groeneweg Woudweg heeft initiatiefnemer Ymere gesprekken gevoerd met omwonenden van het plangebied in een vroeg stadium, voorafgaand aan de planstatus 'voorontwerp'. De indruk is ontstaan dat niet voldoende serieus is omgegaan met het omwonendeninitiatief is een perceptie; feitelijk heeft de gemeente ambtelijk, desgevraagd door Ymere, een stedenbouwkundige beoordeling gedaan van die alternatieve verkaveling. Overigens zijn bij de ontwikkeling van het plan meerdere alternatieven voorbij gekomen, elk met hun voor- en nadelen. Kennelijk zijn de overwegingen aangaande het alternatief niet doorgedrongen tot hen die het naar voren hebben gebracht. Wel heeft de voorzitter van de VDV in een e-mail van 7 augustus 2018 ervoor gepleit naar het alternatief 'serieus te kijken, zodat het een goede en open kans krijgt'. In feite heeft Ymere vervolgens de gemeente verzocht vanuit dezelfde intentie het alternatief te beoordelen.

Daarom vermelden wij hier alsnog een korte weergave van de verrichte stedenbouwkundige beoordeling.

Het door Ymere ingediende plan kent twee L-vormige blokken. Deze vorm heeft als grote kwaliteit het groene binnengebied voor de bewoners van de appartementen. Verder volgt dit plan de bestaande rooilijnen, waardoor het plan een helder en rustig karakter heeft. Het parkeren ligt aan de voorzijde van de woningen, waardoor de achterzijde een rustig en groen verblijfsgebied is. Het alternatieve plan voorziet in parkeren en een doorsteek aan de binnenzijde van het bouwblok en parkeerstroken aan de voorzijde van het bouwblok, wat het plan minder sterk en minder duidelijk maakt. Aan de Groenewegzijde is het plan onrustig met langsparkeren langs de weg, erachter een parkeerveldje met haaksparkeren en twee kopgevels van de appartementen. Voor de meeste omwonenden blijft het uitzicht op appartementen in twee bouwlagen hetzelfde, behalve voor de bewoners van Groeneweg 3 en 5. Deze variant heeft minder kwaliteit dan de opzet van het plan van Eig, dat Ymere heeft ingediend. De suggestie wordt gedaan om de landschapsarchitect, die Ymere heeft ingeschakeld, te laten kijken naar verbeteringen in de buitenruimte.

#### b. inrichting openbare buitenruimte

De VDV heeft de indruk dat over de inrichting van de buitenruimte ten aanzien van de parkeeroplossing, de groensituatie en speelgelegenheid iets andere afspraken zijn gemaakt dan nu uit de tekening blijkt. Dat betreft bijvoorbeeld het maken van extra parkeerruimte aan het Groeneweg-gedeelte tot aan de d'Yserinckweg en aan het Hellemeerstraat-gedeelte naar de Zijdewinde, dus in de richting van de sportvelden. Er zou ook extra groenbeplanting komen. En er zou ingegaan worden op de wens om een speeltuin voor kinderen te maken waar nu het naastgelegen rozenprieel is.

#### *Collegereactie*

We maken eerst een formeel getinte opmerking. Het onderwerp van het vooroverleg is het bestemmingsplan dat in de maak is om het woningbouwplan planologisch-juridisch te regelen. Zoals meestal heeft de inhoud van een bestemmingsplan ook effecten buiten het plangebied. Daarom is het praktisch om ook een plan erbij te hebben voor de inrichting van de openbare buitenruimte er

omheen. Het ontwerp voor de buitenruimte is dan ook in zijn ontwikkelingsstadia besproken met het dorp. De onderwerpen die de VDV in dit onderdeel van haar reactie benoemt en haar opmerkingen zijn behartigenswaardig en verdienen het onder de aandacht te blijven. Maar niet alle opmerkingen houden rechtstreeks verband met wat in een bestemmingsplan te regelen valt.

Gelet op de verhouding tussen de verbeelding van het bestemmingsplan en de andere tekening van de openbare buitenruimte merken wij eerst op dat de verbeelding van het bestemmingsplan voldoende parkeerruimte weergeeft, dat wil zeggen normatief voldoende.

Een ander element waarop de VDV wijst, is dat omwonenden minder gecharmeerd zijn gebleken voor haaksparkeren in de woonstraten; men heeft gepleit voor een parkeeroplossing met langsparkeren (in de lengterichting van de straat). Dat is verwerkt. Dat heeft er tevens toe geleid dat het benodigde aantal parkeerplaatsen over een ruimer gebied is gesitueerd, ook op een strook grond tegenover de woningen aan de Nes 9-17 en op de westpunt van het plangebied. Onze conclusie dat dit voldoende is volgens de normen, is gebaseerd op het geldende parkeernormenbeleid, dat momenteel te vinden is in het Handboek parkeernormen gemeente Haarlemmermeer 2018.

Wat de praktijk na gerealiseerde bouw uit zal wijzen, is een situatie die dán opnieuw zal worden bezien en zal dan ook onderwerp van bespreking met het dorp zijn.

Ook is nagegaan of in speelruimte voor kinderen moet worden voorzien ter plaatse van het rozenprieel. Er is geen behoefte gebleken. Dat is teruggekoppeld aan hen die ernaar hadden gevraagd.

Waar afvalbakken worden geplaatst, is een onderwerp dat buiten het bestemmingsplan thuishoort. Het afvalverwerkingsbedrijf de Meerlanden heeft een stem in dat kapittel. De tip om de bakken te plaatsen waar ze de minste overlast geven voor de bewoners, zal bij de locatiebeoordeling een criterium zijn.

#### c. natuurinclusief bouwen

De VDV vraagt op welke wijze het plan natuurinclusief wordt gebouwd. Zij vindt het "een belangrijk onderwerp aangezien ook dit bijdraagt aan de kwaliteit van de leefomgeving."

#### *Collegereactie*

Natuurinclusief bouwen gaat vooral over duurzaamheid; ook gaat het over biodiversiteit.

Door de onbebouwde ruimte van de woonblokken een vooral groene inrichting te geven – in plaats van daar bijvoorbeeld parkeerplaatsen te maken – die een iets rustiger karakter heeft dan erbuiten, is het daar relatief goed toeven voor flora en fauna. Er worden meer bomen geplant dan er zijn gerooid, dus enigermate groener wordt het ook langs de straten. De nieuwbouw wordt energiezuinig en gasloos uitgevoerd.

## 6.2.2 Zienswijzen-procedure

Gedurende een periode van zes weken is een ieder in de gelegenheid gesteld om te reageren met een zienswijze op het ontwerp-bestemmingsplan. De afweging van eventuele zienswijzen wordt vermeld in het raadsvoorstel tot vaststelling van het bestemmingsplan

## HOOFDSTUK 7: JURIDISCHE ASPECTEN

## 7.1 Opzet regels en verbeelding

De regels en de verbeelding vormen samen het juridisch bindende gedeelte van het bestemmingsplan. De toelichting is niet juridisch bindend, maar kan wel gebruikt worden als nadere uitleg bij de regels.

Op de bij het bestemmingsplan behorende verbeelding zijn alle noodzakelijke gegevens ingetekend. Er wordt onderscheid gemaakt in (dubbel)be stemmingen en aanduidingen. De bestemmingen zijn de belangrijkste elementen. De op de verbeelding opgenomen bestemmingen zijn in overeenstemming met de Standaard Vergelijkbare Bestemmingsplannen (SVBP2012). D oor deze standaarden wordt de kleur en de codering van de bestemmingen bepaald. De bestemmingen zijn op het renvooi weergegeven in alfabetische volgorde. Elke op de verbeelding weergegeven bestemming is gekoppeld aan een bestemmingsregel in de regels. De regels laten vervolgens bij elke bestemming zien op welke wijze de gronden binnen de desbetreffende bestemming gebruikt en bebouwd mogen worden. Daarbij wordt onder meer verwezen naar aanduidingen op de verbeelding. Aanduidingen in samenhang met de regels, geven duidelijkheid over datgene wat binnen een bestemmingsvlak al dan niet is toegestaan.

De regels zijn onderverdeeld in drie hoofdstukken: de 'Inleidende regels', de 'Bestemmingsregels', de 'Algemene regels' en de 'Slotregel' die bestaat uit de naam waaronder het bestemmingsplan moet worden aangehaald.

## 7.2 Inleidende regels

Het eerste hoofdstuk bevat inleidende bepalingen. In artikel 1 zijn, voor zover nodig, begrippen die in de planregels voorkomen, omschreven. Hoofdstuk 2 omvat de bestemmingsregels.

## 7.3 Bestemmingsregels

De volgende bestemmingen zijn in het plan opgenomen:

#### Verkeer

Binnen deze bestemming is het mogelijk om naast wegen en groen ook parkeervoorzieningen aan te brengen

#### Woongebied

Binnen deze bestemming is het mogelijk om gestapelde woningbouw te realiseren.

De maximale bouwhoogte bedraagt 7 meter.

### 7.4 Algemene regels

#### Parkeerregels

Sinds een regeling over het parkeren niet meer in de bouwverordening mag voorkomen, worden parkeerregels over nieuw te maken functies, zoals in dit geval woningen, in het bestemmingsplan opgenomen.

## 7.5 Overgangs- en sloteregels

Hier wordt het overgangsrecht vastgelegd voor zowel bouwwerken als gebruik. In de slotregel wordt aangegeven op welke wijze de regels van het bestemmingsplan kunnen worden aangehaald.

## 7.6 Handhaafbaarheid

Het bestemmingsplan is het juridisch instrument om te bepalen welke ruimte voor welke bouw- en gebruiksactiviteiten aangewend mag worden. In dit bestemmingsplan zijn voorschriften opgesteld waarbij het bestaande gebruik van gebouwen en bouwwerken in principe het uitgangspunt vormt. Dit betekent dat de huidige situatie in regels is vastgelegd. Het handhavingsbeleid is erop gericht dat deze regels ook worden nageleefd. Het bestemmingsplan bindt zowel burgers als de gemeente en is dan ook de basis voor handhaving en handhavingsbeleid. Handhaving is van cruciaal belang om de in het plan opgenomen ruimtelijke kwaliteiten ook op langere termijn daadwerkelijk te kunnen 'vasthouden'. Daarnaast is de handhaving van belang uit een oogpunt van rechtszekerheid: alle grondeigenaren en gebruikers dienen door de gemeente op eenzelfde manier aan het plan gehouden te worden. Met deze oogmerken is in het bestemmingsplan allereerst gestreefd naar een zo groot mogelijke eenvoud van de regels. Hoe groter de eenvoud (en daarmee de toegankelijkheid en leesbaarheid), hoe groter de mogelijkheden om in de praktijk toe te zien op de naleving van het bestemmingsplan. Ook geldt, hoe minder 'knellend' de regels zijn, hoe kleiner de kans is dat het met de regels wat minder nauw genomen wordt. In de praktijk worden op de lange duur vaak alleen de regels gerespecteerd, waar betrokkenen de noodzaak en redelijkheid van inzien. Onder handhaving wordt niet alleen het repressief optreden verstaan. maar ook preventie en voorlichting. Repressief optreden bestaat uit toezicht en opsporing en in het verlengde daarvan – na afweging van belangen waaronder de effectiviteit van optreden – correctie, bestaande uit sancties en maatregelen. De sancties en maatregelen kunnen bestaan uit het stilleggen van activiteiten, aanschrijvingen, bestuursdwang, strafrechtelijk optreden en de dwangsom. Preventief handelen bestaat uit voorlichting en vooroverleg voor het indienen van een aanvraag om een vergunning en voorts het weigeren van de vergunning en eventuele afwijkingen.