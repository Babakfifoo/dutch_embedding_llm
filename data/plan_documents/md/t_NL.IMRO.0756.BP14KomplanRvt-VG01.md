## **INHOUDSOPGAVE TOELICHTING**

| 1. | INLEIDING |                                                    |    |  |  |
|----|-----------|----------------------------------------------------|----|--|--|
|    | 1.1       | Aanleiding en doel                                 | 1  |  |  |
|    | 1.2       | Plangebied                                         | 1  |  |  |
|    | 1.3       | Geldendende bestemmingsplannen                     | 2  |  |  |
| 2. |           | PLANBESCHRIJVING                                   |    |  |  |
|    | 2.1       | Historie                                           | 5  |  |  |
|    | 2.2       | Ruimtelijke structuur                              | 6  |  |  |
|    | 2.3       | Stedenbouwkundige en (cultuur-)historische waarden | 8  |  |  |
|    | 2.4       | Functies                                           | 10 |  |  |
| 3. |           | BELEIDSKADER                                       |    |  |  |
|    | 3.1       | Rijk                                               | 13 |  |  |
|    | 3.2       | Provincie                                          | 15 |  |  |
|    | 3.3       | Regio                                              | 18 |  |  |
|    | 3.4       | Gemeente                                           | 19 |  |  |
| 4. |           | UITVOERINGSASPECTEN                                |    |  |  |
|    | 4.1       | Milieuaspecten                                     | 23 |  |  |
|    | 4.2       | Fysieke aspecten                                   | 28 |  |  |
|    | 4.3       | Economische en financiële aspecten                 | 34 |  |  |
|    | 4.4       | Handhaafbaarheid                                   | 34 |  |  |
| 5. |           | JURIDISCHE VERANTWOORDING                          |    |  |  |
|    | 5.1       | Algemeen                                           | 37 |  |  |
|    | 5.2       | Toelichting op de regels en de verbeelding         | 39 |  |  |
| 6. |           | VOOROVERLEG EN INSPRAAK                            | 41 |  |  |
|    |           |                                                    |    |  |  |

#### **Bijlagen:**

- * Nota van inspraak en vooroverleg d.d. 21 oktober 2014
- * Rapportage LPG groepsrisico d.d. 10 december 2014

# **1. INLEIDING**

## **1.1 Aanleiding en doel**

Op 18 november 2004 is door de raad van de gemeente Boxmeer het bestemmingsplan 'Kom Rijkevoort' vastgesteld. Aan een deel van het plan werd door Gedeputeerde Staten van Noord Brabant op 31 mei 2005, nummer 1055091, goedkeuring onthouden. Het betrof een deel van het plangebied met de bestemming 'agrarische hoofdstructuur ' met daarop een wijzigingsbevoegdheid van het college van burgemeester en wethouders naar de bestemming bedrijven'. Goedkeuring werd onthouden vanwege het ontbreken van objectieve criteria, respectievelijk geconstateerde strijdigheid met het provinciaal beleid ten aanzien van

bedrijventerreinen in kleine kernen. Nadien zijn voor diverse onderdelen van het plangebied nieuwe bestemmingsplannen vastgesteld dan wel is gebruik gemaakt van in het plan opgenomen wijzigingbevoegdheden. Ook zijn diverse ontheffingen en vrijstellingen verleend waardoor de kern een 'lappendeken' aan juridische regelingen voor het gebruik en bouwen kent.

Bovendien dient op grond van artikel 3.1 onder 2, van de Wet ruimtelijke ordening de bestemming van gronden, met inbegrip van de met het oog daarop gestelde regels, binnen een periode van tien jaar, gerekend vanaf de datum van vaststelling van het bestemmingsplan, telkens opnieuw te worden vastgesteld.

Bij het opstellen van bestemmingsplannen hanteert de gemeente Boxmeer de volgende uitgangspunten:

- * de bestemmingsplannen moeten kwalitatief gelijkwaardig zijn en uniform in aanpak, uitvoering, uitwisseling en raadpleging van gegevens;
- * de plannen moeten voor een ieder toegankelijk en begrijpelijk zijn;
- * de regels moeten handhaafbaar zijn.

Dit bestemmingsplan is een zogenaamd conserverend plan. Dit betekent, dat er geen nieuwe ontwikkelingen in het plan meegenomen worden. Wel zullen er een aantal wijzigingsgebieden in het bestemmingsplan worden opgenomen. Op deze locaties verwacht de gemeente Boxmeer op termijn ontwikkelingen. Binnen deze wijzigingsgebieden kan het bestemmingsplan worden gewijzigd ten behoeve van ruimtelijke ontwikkelingen. Uiteraard zijn er voorwaarden aan deze wijzigingsbevoegdheid verbonden die kwaliteit van de plannen moeten garanderen. Met dit bestemmingsplan beschikt de gemeente Boxmeer over een digitaal en volledig uitwisselbaar bestemmingsplan dat voldoet aan de standaardeisen van deze tijd. De doelstelling van het plan is om het huidig gebruik van de gronden en opstallen zo goed mogelijk positief te bestemmen.

## **1.2 Plangebied**

Het voorliggende bestemmingsplan 'Rijkevoort' omvat de huidige kern Rijkevoort, inclusief haar bedrijventerrein aan de Veldweg en het uitbreidingsgebied 'Achter de molen'.

De grens van het plangebied volgt in hoofdlijnen de begrenzing van de geldende bestemmingsplannen.

Globaal gezien volgt de begrenzing aan de noordkant de contouren van het uitbreidingsgebied 'Achter de molen', aan de oostzijde die van het bedrijventerrein, aan de zuidzijde die van achterste perceelsgrenzen van de woningen aan de Kampweg om vervolgens aan de westkant de achterste perceelsgrenzen van de woningen aan de Laageindsbroek, respectievelijk Laageindsedijk.

### **1.3 Geldende bestemmingsplannen**

Voor het plangebied gelden de volgende bestemmingplannen:

| Bestemmingsplan                                                 | Vastgesteld       | Goedgekeurd                    |
|-----------------------------------------------------------------|-------------------|--------------------------------|
|                                                                 |                   | (voor zover van<br>toepassing) |
| Kom Rijkevoort                                                  | 18 november 2004  | 31 mei 2005 nr. 1055091        |
| Joop Thijssenstraat                                             | 7 juli 2011       |                                |
| Visvijvers Nieuwstraat<br>Rijkevoort                            | 7 juli 2011       |                                |
| Hoogeindsestraat (tussen 10<br>en 12)                           | 1 maart 2012      |                                |
| Laageindsedijk 24a                                              | 26 april 2011     |                                |
| Laageindsedijk 37c                                              | 12 september 2013 |                                |
| Kapelstraat (voormalige<br>locatie transportbedrijf<br>Willems) | 23 februari 2014  |                                |

Daarnaast zijn de volgende uitwerkingsplannen vastgesteld:

| Uitwerkingsplan   | Vastgesteld     |
|-------------------|-----------------|
| Koningsspil       | 25 januari 2010 |
| Achter de molen 2 | 27 juli 2010    |
|                   |                 |

En de volgende vrijstellingen/ontheffingen/afwijkend planologisch gebruik, verleend;

| Adres                      | voor                                                         |
|----------------------------|--------------------------------------------------------------|
| Hoge Akker 11a             | Bouw van 1 woning                                            |
| Kerkveld 1 t/m 7b          | Bouw van 9 woningen                                          |
| Pleinstraat 22 t/m 36      | Bouw van 11 woningen                                         |
| Kapelstraat 18 a en 18b    | Woningsplitsing                                              |
| Nieuwstraat 40             | Detailhandel in de garage                                    |
| Veldweg 4                  | Bedrijfswoning                                               |
| Hapsedijk 1, 1a en 3       | Ontheffing max. bouwhoogte                                   |
| Kruibok                    | 10 woningen                                                  |
| Hapsedijk 2                | Geringe afwijking bouwvlak                                   |
| Hapsedijk 6                | Ontheffing max. bebouwingspercentage                         |
| Hoogeindse Kampen 4        | Ontheffing max. bouwhoogte                                   |
| Hoogeindsestraat 4         | Vrijstelling tbv woonfunctie, naast bestaande kantoorfunctie |
| Hoogeindsestraat 7a        | Afwijkend planologisch gebruik t.b.v. bed & breakfest        |
| Kapelstraat 12c            | Bouw 1 woning                                                |
| Klaproosstraat 15          | Wonen en huisartsenpraktijk                                  |
| Laageindsedijk 2a          | woningsplitsing                                              |
| Papenvoortsedijk 17a       | Kapsalon bij functie wonen                                   |
| Joop Thijssenstraat 3 en 5 | Grotere bebouwingsdiepte                                     |

Overzicht van percelen met een bouwtitel, aantal woningen, gerealiseerde woningen, restcapaciteit en naam van het bestemmingsplan waarin dat is geregeld.

| Locatie                                    | Aantal<br>woningen<br>dat gebouwd<br>kan worden | Gerealiseerd<br>momentopname<br>mei 2014 | Rest<br>capaciteit | Gelegen in het<br>bestemmingsplan:       |
|--------------------------------------------|-------------------------------------------------|------------------------------------------|--------------------|------------------------------------------|
| Hoogeindsestraat<br>nabij huisnummer<br>10 | 5                                               |                                          |                    | bestemmingsplan<br>Kom Rijkevoort        |
| Laageindsedijk<br>naast huisnummer<br>15   | 1                                               |                                          |                    | idem                                     |
| Idem naast<br>huisnummer 16                | 1                                               |                                          |                    | idem                                     |
| Idem naast<br>huisnummer 18                | 1                                               |                                          |                    | idem                                     |
| Koningsspil naast<br>huisnummer 2          | 2                                               |                                          |                    | bestemmingsplan<br>koningspil Rijkevoort |
| Koningsspil                                | 6                                               |                                          |                    | uitwerkingsplan                          |
| Joop Thijssenstraat<br>11 en 13            | 2                                               |                                          |                    | Achter De Molen fase<br>2                |

| Staakijzer 4                               |    |   |    |                                        |
|--------------------------------------------|----|---|----|----------------------------------------|
| gemeente<br>eigendom                       | 1  |   |    |                                        |
| Joop Thijssenstraat                        | 5  |   |    | bestemmingsplan<br>Joop Thijssenstraat |
| Kampweg naast 19                           | 1  | 0 | 1  | Bestemmingsplan<br>Kom Rijkevoort      |
| Joop Thijssenstraat<br>2                   | 1  | 0 | 1  | Idem                                   |
| Woningsplitsing                            |    |   |    |                                        |
| Kapelstraat 32                             | 1  | 0 | 1  | Idem                                   |
| Meester v.d.<br>Bergplein 4                | 1  | 0 | 1  | Idem                                   |
| Kapelstraat 14                             | 1  | 1 | 0  | Idem                                   |
| Kapelstraat 21                             | 1  | 1 | 0  | Idem                                   |
| Kapelstraat<br>(transportbedr.<br>Willems) | 14 | 0 | 14 | Kapelstraat                            |
| Boven supermarkt                           | 2  | 0 | 2  |                                        |
| Totaal                                     | 46 | 4 | 42 |                                        |

Vervolgens kent het geldend bestemmingsplan "Kom Rijkevoort" drie wijzigingsgebieden. Wijzigingsgebied 1.

Dat betreft een gebied aan de Nieuwstraat waar de woonbestemming gewijzigd kan worden in die van bedrijven.

Wijzigingsgebied 2.

Een gebied aan Kapelstraat, ter plaatse van de voormalige boerenbond. Op grond van dit wijzigingsplan kunnen er vier woningen worden gebouwd. Eén daarvan is inmiddels gerealiseerd.

Wijzigingsgebied 3.

Het braakliggende terrein van transportbedrijf Willems.

Voor dit gebied is inmiddels een nieuw bestemmingsplan in werking getreden.

In genoemde geldende bestemmingsplannen liggen directe bouwtitels voor in totaal 46 woningen. Daarvan zijn er tot op dit moment 4 gerealiseerd. Het bouwreserve (harde capaciteit) is dus 42 woningen.

# **2. PLANBESCHRIJVING**

# **2.1 Historie**

Rijkevoort is ontstaan op een zandrug op de T-kruising tussen Wanroij en Beugen (heden ten dage de route Papenvoortsedijk, Kapelstraat en Rijkevoortsedijk) en de weg naar Haps ( de huidige Laageindsedijk).

Rond 1550 werd hier een kapel, gewijd aan de heilige Sint Rochus, in gebruik genomen. Voor deze kapel ontstond een driehoekig plein , het huidige Mr. Van den Bergplein, met en verbreding aan de oostzijde van de Kapelstraat.

Kaart uit 1843 (Bron: www.wiewatwaar.nl)

Pas in 1890, toen de oude kapel was vervangen door de huidige Rochuskerk, kon men spreken van een samenhangend kom rond de kerk en omgeving, waarbij de ruimte rond het Mr. Van den Bergplein geheel bebouwd was. Door de toegenomen betekenis van Boxmeer ten opzichte van Beugen, liep de hoofdroute door de kom nu ook niet meer over de Rijkevoortsedijk, maar over de Hoogeindsestraat.

Tussen 1850 en 1940 vond verdichting en een zekere verlenging van de bestaande lintstructuur langs de Kapelstraat, Laageindsedijk, Hoogeindsestraat en Mr. Van den Bergplein plaats. Hierbij ligt het accent op de Kapelstraat.

Wij zien dan ook nog steeds dat het centrum van het dorp Rijkevoort met name rond het Mr. Van den Bergplein en de Kapelstraat ten zuiden van dit plein ligt. Dit stuk ademt een meer historische sfeer uit. Alle bebouwing, die als cultuurhistorisch waardevol valt aan te merken, is in dit deel van de bebouwde kom te vinden. Daarbij vult de molen en het molenaarshuis een belangrijke plek in.

Molen 'Luctor et Emergo' met molenaarshuis.

Na de tweede wereldoorlog werden de lintstructuren langs, met name, de Kapelstraat en de Hapsedijk verlengd.

Bij de verdere groei van de kern is de aanwezigheid van de St. Anthonisloop, die van zuidoost naar noordwest door de kom loopt, steeds duidelijker. Langs de Laageindsedijk vormt deze beek tot op heden de noordelijke komgrens.

Pas na 1970 vond uitbreiding van Rijkevoort buiten de lintstructuren plaats. Eerst weren de oude akkerbodems tussen de Kapelsraat, Papenvoortsedijk en Laageindsedijk een woonuitbreiding gebouwd en werd aan de oostzijde van de kom een uitgebreid sportveld aangelegd. Ook hier vormde de St. Anthonisloop de begrenzing van het komgebied. Pas sinds de jaren '80 van de vorige eeuw is de waterloop overschreden met de bouw van de wijk 'Hoogeindse Kampen', ten zuiden van de Hoogeindsestraat en ten oosten van de sportvelden. Door hun clusterstructuur vormen deze uitbreidingen stukjes komgebied die duidelijk te onderscheiden zijn van de oorspronkelijke lintstructuren.

In de 70-er jaren is eveneens een start gemaakt met de ontwikkeling van een bedrijventerrein aan de Veldweg.

In de jaren 90 werd de laatste grootschalige uitbreiding van Rijkevoort ingezet door 'Achter de molen' woningen te gaan bouwen.

# **2.2 Ruimtelijke structuur**

## 2.2.1 Algemeen

Rijkevoort kenmerkt zich door een ruime opzet en een lage bebouwingstructuur. Met name het Mr. Van den Bergplein en de Kapelstraat met daar om heen de kerk, de molen en enkele monumentale vooroorlogse bebouwing bepalen het beeld. Dit geldt ook voor het voormalige klooster aan de Hoogeindsestraat.

## 2.2.2 Wegenstructuur

De wegenstructuur wordt gekenmerkt door de historische lintstructuren die van oudsher de verbinding met omliggende dorpen vormen. De hoofdroute van Rijkevoort wordt gevormd door het lint Papenvoortsedijk, Kapelstraat en Hoogeindesstraat. Dit is de verbindingsweg tussen Wanroij en Boxmeer.

Een andere belangrijke route is de Laageindsedijk/Kapelstraat. Dit is de hoofdroute richting Haps en sluit in het Rijkevoortse centrum aan op de Kapelstraat. Op de kruiding van deze wegen ligt het Mr. van den Bergplein. Dit plein kent ook een belangrijke parkeerfunctie ten behoeve van de aan dit plein liggende voorzieningen zoals de kerk en het dorpshuis 'De Poel'.

De overige wegen dienen ter ontsluiting van de diverse uitbreidingsgebieden zoals 'Hoogeindse Kampen' en 'Achter de molen'.

#### 2.2.3 Bebouwing.

De overheersende bebouwingstypologie in Rijkevoort is vrijstaand. De historische linten hebben een open bebouwingstructuur waarbij de doorzichten naar het achterliggende gebied en belangrijk kenmerk is. Naar het buitengebied toe wordt de onderliggende afstand tussen de woningen steeds groter. Hiermee wordt een overgang van relatief dicht bebouwd centrumgebied naar het open buitengebied gegenereerd. Rond het Mr. van den Bergplein zijn de voorname grote gebouwen van de kern, zoals de molen en de kerk gelegen. In de oksels van de linten zijn in de loop der jaren een aantal uitbreidingswijken ontstaan. De bebouwing bestaat voornamelijk uit vrijstaande en halfvrijstaande woningen met veelal een individueel karakter. Ten oosten van de kern ligt een bescheiden bedrijventerrein dat bestaat uit representatieve gebouwen. De nieuwste uitbreiding 'Achter de molen' ligt ingeklemd tussen de Hapsedijk en Sint Anthonisloop.

2.2.4 Groen- en waterstructuur.

Voor een kleine kern als Rijkevoort is het omliggende landschap erg belangrijk voor de belevingswaarde binnen de kern. Doordat echter diverse systematische uitbreiding hebben plaatsgevonden in de oksels van de dorpslinten is het contact met het buitengebied beduidend verminderd.

Hoewel delen van de Sint Anthonisloop door overkluizing minder zichtbaar zijn geworden, vormt de beek door zijn continuïteit, samen met het aangrenzende groen, een belangrijke groene openbare ruimte binnen Rijkevoort. Zeker in zuidoostelijke richting vormt deze parkachtige strook een verbinding met het buitengebied.

Meester Van den Bergplein

In het centrum van het dorp bevindt zich het Mr. van den Bergplein. Dit plein heeft door de aanwezige bomen en groene inrichting een groene uitstraling en markeert hiermee het centrum van Rijkevoort.

Kenmerkend voor het zuidelijk deel van de kern is de aanwezigheid van een sportveldencomplex. Het overige groen in de kern wordt voornamelijk gevormd door groene bermen en begeleidende bomenrijen. Ook de als tuin ingerichte voorruimtes van de woningen versterken het dorpse karakter van Rijkevoort.

# **2.3 Stedenbouwkundige en (cultuur)historische waarden**

Binnen Rijkevoort zijn drie rijksmonumenten gelegen, te weten:

- de stellingmolen 'Luctor Et Emergo'

- de daarnaast gelegen molenaarswoning en
- de winkel/woning van 'Erven Verbruggen'

Als gemeentelijk monument zijn aangewezen:

- de woning Kapelstraat 13

- de kerk en de voormalige pastorie.
# **2.4 Functies**

## 2.4.1 Voorzieningen

In Rijkevoort zijn verschillende soorten (publieksgerichte) voorzieningen aanwezig. Een onderscheid kan gemaakt worden tussen maatschappelijke voorzieningen,

detailhandelsvoorzieningen, commerciële voorzieningen en horeca.

De meeste voorzieningen worden aangetroffen in de Kapelstraat en aan het Mr. van den Bergplein.

2.4.2 Maatschappelijke voorzieningen.

Naast de kerk is er het dorpshuis 'De Poel', de huisartsenpraktijk, de basisschool 'De Klimop', sportzaal 'De Schutsboom' het sportveldencomplex 'Kampzicht' en sinds enige tijd het museumwinkeltje van Herman en Wim Verbruggen. Aan de Hoogeindsestraat bevindt zich een fysiotherapie.

2.4.3 Detailhandel en commerciële voorzieningen.

De detailhandelsvoorzieningen in Rijkevoort zijn momenteel zeer beperkt en bestaan uit een supermarkt en een parketvloerenzaak.

In het voormalige klooster aan de Hoogeindsestraat is een kantoorfunctie opgenomen voor een adviesbureau.

Het gebouw van de plaatselijke bank staat reeds enige tijd leeg.

## 2.4.4 Horeca.

Jarenlang beschikte Rijkevoort over slechts één horecaonderneming en wel op het adres Kapelstraat 3a. Deze onderneming bestaat uit een café, restaurant, zaal en een cafetaria.

Kapelstraat 3a, café, restaurant, zaal en cafetaria

Recentelijk zijn er twee locaties bijgekomen: in de voormalige molenaarswoning aan de Kapelstraat 35 en iets verderop in het voormalige 'pakhuus' aan de Kapelstraat 34a.

### 2.4.5 Bedrijven.

De meeste bedrijven in Rijkevoort zijn gesitueerd aan de Veldweg. Vele soorten van bedrijven zijn hier gevestigd, variërend van een autobedrijf tot een machinehandel, van een installatiebureau tot een cateringbedrijf.

Her en der staan aan de oude linten nog bedrijven zoals aan de Hoogeindsestraat 5b, Joop Thijssenstraat 2, Hapsedijk 6, respectievelijk Kampweg 5.

Er worden geen mogelijkheden opgenomen voor een structurele uitbreiding van het bedrijventerrein. Daar waar mogelijk en gewenst, zal bedrijvigheid in de rest van de kern Rijkevoort worden weggenomen. De gemeente zal hierin een passieve houding innemen wat betekent dat in dit bestemmingsplan een conserverende bestemming zal worden opgelegd.

Mogelijkheden voor nieuwvestiging en structurele uitbreidingen zijn alom aanwezig op het nabij gelegen bedrijventerrein 'Sterckwijck' te Beugen, respectievelijk het regionale bedrijventerrein 'Laarakker' aan de A73 nabij Haps.

### 2.4.6 Recreatie.

Rijkevoort kent slechts één recreatiebedrijf, t.w. aan de Nieuwstraat. Daar zijn visvijvers en bijbehorende voorzieningen als een parkeerterrein en een schuilgelegenheid aangelegd. Voor de toerist zijn de voorzieningen beperkt tot het winkelmuseum en het prachtige dorpsplein en haar molen.

#### 2.4.6 Beleid.

Beleidsmatig wordt in de op 12 december 2013 vastgestelde 'Structuurvisie Boxmeer' aangegeven dat er gezocht dient te worden naar concentratie, bundeling en multifunctioneel gebruik om behoud van deze basisvoorzieningen in de toekomst te waarborgen om daarmee de leefbaarheid op niveau te houden.

Voornoemd streven wordt in dit bestemmingsplan vertaald in een relatief soepele regeling ten aanzien van uitbreiding en nieuwvestiging van voorzieningen.

Binnen bepaalde kaders zullen mogelijkheden worden geschapen. Deze kaders zullen in elk geval betreffen een afbakening van het gebied, respectievelijk een maximale omvang van de activiteit bevatten. Hierover meer in het hierna volgende hoofdstuk 3.4.6

# **3. BELEIDSKADER**

# **3.1 Rijk**

# **3.1.1 Structuurvisie Infrastructuur en Ruimte (SVIR)**

De Structuurvisie Infrastructuur en Ruimte (SVIR) is begin 2012 in werking getreden en geeft weer de volgende ambities voor Nederland die inspelen op de (inter-)nationale ontwikkelingen die de ruimtelijke en mobiliteitsopgaven bepalen richting 2040.

- Nederland behoort in 2040 tot de top 10 concurrerende landen van de wereld door een goede ruimtelijk-economische structuur voor een excellent vestigingsklimaat voor bedrijven en kenniswerkers. Dit betekent onder andere een optimale internationale bereikbaarheid van stedelijke regio's in 2040 en uitstekende) logistieke verbindingen van de mainports Rotterdam en Schiphol, de brainport Zuidoost Nederland en de greenports met Europa en de rest van de wereld.
- De gebruikers van de wegen, spoorwegen en vaarwegen beschikken in 2040 over optimale ketenmobiliteit door een goede verbinding van de verschillende mobiliteitsnetwerken via multimodale knooppunten (voor personen en goederen) en door een goede afstemming van infrastructuur en ruimtelijke ontwikkeling.
- De woon- en werklocaties in steden en dorpen sluiten in 2040 aan op de (kwalitatieve) vraag en locaties voor transformatie en herstructurering worden zoveel mogelijk benut.
- Nederland biedt in 2040 zijn inwoners een veilige en gezonde leefomgeving met een goede milieukwaliteit, zowel in stedelijk als landelijk gebied. Daarnaast is Nederland in 2040 blijvend beschermd tegen overstromingen en heeft Nederland nog steeds de bestaande (inter)nationale unieke cultuurhistorische waarden en een natuurnetwerk dat de flora- en faunasoorten in stand houdt.
- Nederland kent in 2040 een robuust internationaal energienetwerk en de energietransitie is substantieel ver gevorderd.

Het Rijk formuleert drie hoofddoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur.
- Het verbeteren, in stand houden en ruimtelijk zekerstellen van de bereikbaarheid waarbij de gebruiker voorop staat.
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

# **3.1.2 Besluit algemene regels ruimtelijke ordening (Barro)**

Het op 30 december 2011 in werking getreden Besluit algemene regels ruimtelijk ordening (Barro) beschrijft een aantal projecten en stel per project regels waaraan bestemmingsplannen moeten voldoen. Voorlopig zijn de volgende zes projecten beschreven:

- Mainport ontwikkeling Rotterdam
- Kustfundament
- Grote rivieren
- Waddenzee en Waddengebied
- Defensie
- Erfgoederen van uitzonderlijke universele waarde.
- Binnenkort worden hieraan toegevoegd:
- Hoofdwegen en hoofdspoorwegen
- Elektriciteitsvoorzieningen
- Buisleidingen van nationaal belang voor vervoer van gevaarlijke stoffen
- Ecologische hoofdstructuur
- Primaire waterkeringen buiten het kustfundament
- IJsselmeergebied.

# **3.1.3 Nationaal Waterplan en Nationaal Bestuursakkoord Water**

In december 2009 heeft het kabinet het **Nationaal Waterplan** vastgesteld. Dit plan geeft op hoofdlijnen aan welk beleid het Rijk in de periode 2009-2015 voert om te komen tot een duurzaam waterbeheer. Het Nationaal Waterplan is opgesteld op basis van de Waterwet die met ingang van 22 december 2009 van kracht is. Op basis van de Wet ruimtelijke ordening heeft het Nationaal Waterplan voor de ruimtelijke aspecten de status van structuurvisie. De klimaatverandering en de daarmee samenhangende stijging van de zeespiegel, nattere winters en hogere neerslagentiteiten in de zomerperioden vragen een ander waterbeheer in de 21e eeuw en meer ruimte voor water. Het **Nationaal Bestuursakkoord Water**, afgesloten in 2003, geactualiseerd in 2008 en met een looptijd tot 2015, en het Bestuursakkoord Waterketen dat in 2007 is afgesloten met een looptijd tot 2011, hebben de basis gelegd voor het huidige Bestuursakkoord Water (2011). Rijk, provincies, waterschappen en gemeenten hebben afgesproken dat de regionale watersystemen in 2015 op orde moeten zijn. Samenwerking en afstemming tussen de overheden is hierbij erg belangrijk. In het NBW is afgesproken dat water een medesturend aspect is binnen de ruimtelijke ordening en dat het watersysteem 'op orde' moet worden gebracht. Dit betekent dat het watersysteem robuust en veerkrachtig moet zijn en moet voldoen aan de normen voor wateroverlast, nu en in de toekomst. De watertoets vormt hierbij een waarborg voor de inbreng van water in de ruimtelijke ordening. Een bijlage bij het NWP is het stroomgebiedbeheerplan (SGBP) voor de Maas. Dit beheerplan geeft onder meer een beschrijving van het stroomgebied Maas, de doelen voor de oppervlakte- en grondwaterlichamen en een samenvatting van de maatregelen die genomen gaan worden.

## **3.1.4 Het Nationaal Milieubeleidsplan 4 (NMP4)**

In 2001 verscheen de kabinetsnota 'Een wereld en een wil: werken aan duurzaamheid', beter bekend als het vierde Nationaal Milieubeleidsplan (NMP4). In dit beleidsplan wordt voor zeven grote milieuproblemen beschreven dat over dertig jaar forse moeilijkheden worden verwacht wanneer nationaal en internationaal ingrijpen uitblijft:

- verlies aan biodiversiteit
- klimaatverandering
- overexploitatie van natuurlijke hulpbronnen
- bedreigingen van de gezondheid
- bedreigingen van de externe veiligheid
- aantasting van de leefomgeving
- mogelijk onbeheersbare risico's.

In NMP4 licht het kabinet het te voeren milieubeleid toe. Het NMP4 wil een einde maken aan het afwentelen van milieulasten op de generaties na ons en op mensen in arme landen. Want met de huidige manier van produceren en consumeren schuiven we nog steeds onze milieulasten door naar anderen. Volgens het NMP moet het lukken binnen 30 jaar te zijn overgestapt naar een duurzaam functionerende samenleving.

### **3.1.5 Conclusie**

Het rijksbeleid heeft geen specifieke gevolgen voor het plangebied.

# **3.2 Provincie**

#### **3.2.2 Structuurvisie Noord-Brabant**

De Wet ruimtelijke ordening vraagt overheden om hun belangen duidelijk in een structuurvisie te definiëren. Provinciale Staten van Noord-Brabant hebben daartoe op 1 oktober 2010 de Structuurvisie ruimtelijke ordening vastgesteld. De Structuurvisie, in werking getreden op 1 januari 2011, geeft aan hoe de provincie omgaat met de ruimtelijke opgave voor de periode tot 2025, met een doorkijk naar 2040. De Structuurvisie is opgebouwd uit twee delen (A en B) en een uitwerking. Deel A bevat de hoofdlijnen van het beleid. Hierin heeft de provincie haar belangen gedefinieerd en ruimtelijke keuzes gemaakt. Deze ruimtelijke belangen en keuzes zijn in deel B in vier structuren geordend:

- a. De groenblauwe structuur omvat de samenhangende gebieden waaronder de ecologische hoofdstructuur en bestaat voornamelijk uit waterlopen, bos- en natuurgebieden. Doel: het positief ontwikkelen van de biodiversiteit, het robuust en veerkrachtig maken van de groenblauwe structuur, het versterken van de natuurlijke basis en landschappelijke contrasten.
- b. Het landelijk gebied ligt buiten de groenblauwe structuur en de stedelijke structuur en biedt een multifunctionele gebruiksruimte voor land- en tuinbouw, natuur, water, recreatie, toerisme en kleinschalige stedelijke functies.

Doel: ruimte bieden voor een breed georiënteerde plattelandseconomie en agrarische ontwikkeling, het garanderen van een duurzame ontwikkeling van de agrarische sector en versterken van het landschap.

- c. De stedelijke structuur bestaat uit de steden en dorpen in Noord-Brabant. De vijf grote steden (Tilburg, Breda, 's-Hertogenbosch, Eindhoven en Helmond) zijn met de omliggende suburbane gebieden uitgegroeid tot de brandpunten van de verstedelijking in Noord-Brabant en vormen samen het stedelijk netwerk BrabantStad.
Doel: het concentreren van verstedelijking, inspelen op demografische ontwikkelingen, zorgvuldig ruimtegebruik en meer aandacht voor ruimtelijke kwaliteit.

- d. De infrastructuur van de provincie Noord-Brabant bestaat uit een fijnmazig en samenhangend netwerk van wegen, spoorlijnen, vaarwegen, luchthavens en buisleidingen. Doel: een betere verknoping van infrastructuur en ruimtelijke ontwikkelingen en het bevorderen van de bereikbaarheid.
# **3.2.2 Verordening Ruimte**

Een structuurvisie is niet direct juridisch bindend voor burgers en overheden. Toch kan het in het kader van de ruimtelijke ordening van provinciaal belang zijn om bepaalde aspecten veilig te stellen. De provincie heeft daartoe een Verordening Ruimte opgesteld, de juridische vertaling van de Structuurvisie. De laatst in 2012 gewijzigde Verordening bevat in hoofdzaak algemene regels die de gemeente in acht moet nemen bij het opstellen van bestemmingsplannen.

# **Zorgvuldig ruimtegebruik**

De provincie vraagt gemeenten om bij ruimtelijke afwegingen het principe van een zorgvuldig gebruik van de ruimte toe te passen. Dat betekent dat eerst gekeken wordt naar mogelijkheden voor intensivering op of hergebruik binnen bestaand bebouwd gebied. Ook in het buitengebied is ruimte voor hergebruik als gevolg van de verwachting dat een aanzienlijk deel van de agrarische bedrijven in de nabije toekomst hun bedrijfsvoering beëindigen. Bij ontwikkelingen buiten bestaand stedelijk gebied wil de provincie verder dat de initiatiefnemer zorgt voor een investering in het landschap om daarmee het verlies aan omgevingskwaliteit te beperken.

# **Kwaliteitsverbetering van het landschap**

Sinds 1 juli 2005 kent het provinciaal ruimtelijk beleid de rood-met-groen-koppeling. Dit houdt in dat wanneer uitbreiding van het stedelijk ruimtebeslag ten koste van het buitengebied niet te voorkomen is, die uitbreiding gepaard gaat met een verbetering van de ruimtelijke kwaliteit elders in het buitengebied. De achterliggende gedachte was dat de realisering van stedelijke functies in het buitengebied, zoals woongebieden en bedrijventerreinen, altijd ten koste gaat van de groene ruimte in het buitengebied. In de Verordening Ruimte is deze rood-met-groen-koppeling verruimd naar alle ruimtelijke ontwikkelingen in het buitengebied.

Detailkaart Wijziging Verordening ruimte 2014, kaartaanpassingen 2, vastgesteld op 31 oktober 2014 waardoor het gebied 'Achter de Molen, fase 2' alsnog is opgenomen als zijnde zoekgebied voor stedelijke ontwikkeling voor kernen in het landelijk gebied.

### **Reservering waterberging**

Dwars door de kern Rijkevoort ligt de Sint Anthonisloop. Dit beekje loopt van zuid naar noord en is op vele plaatsen duidelijk zichtbaar. Alleen ter hoogte van de Kapelstraat is de beek overkluisd waardoor deze aan elke waarneming wordt onttrokken.

Uitsnede Verordening Ruimte 2014 'water'

In de VR 2014 is een deel van de Sint Anthonisloop aangeduid als reserveringsgebied waterberging, een en ander ter behoud van het waterbergend vermogen van dat gebied. Echter door de hiervoor vermelde overkluizing van de Sint Anthonisloop is het fysiek niet mogelijk om water te bergen waardoor het opnemen van een waterbergende functie niets toevoegt. Voor het meest noordelijke deel geldt voor de betreffende zone meerdere bestemmingen, t.w.

- a. verkeer. Binnen deze bestemming mag slechts op zeer beperkte schaal gebouwd worden. Het betreft met name voorzieningen die in het openbaar gebied thuishoren zoals lichtmasten en verkeersborden.
- b. Wonen, i.c. achtertuinen. In dit gebied mag slecht beperkt gebouwd worden in de vorm van bijborende bouwwerken als schuurtjes en terreinafscheidingen.

Bij géén der bestemmingen worden dus activiteiten toegelaten die mogelijk het waterbergend vermogen negatief beïnvloeden. Uit het vooroverleg met het Waterschap Aa en Maas is ook duidelijk geworden dat een reserveringsgebied niet nodig is. De reservering wordt dus niet opgenomen in de regels.

# **3.2.4 Conclusie**

Het bestemmingsplan 'Rijkevoort' is volledig gelegen binnen de contouren van het bestaand stedelijk gebied. Het provinciaal beleid heeft daarom geen specifieke gevolgen voor het plangebied.

# **3.3 Regio**

# **3.3.1 Waterbeheerplan 2010-2015 Waterschap Aa en Maas**

Het waterbeheerplan 2010-2015 van het waterschap maakt inzichtelijk wat het waterschap de komende jaren gaat doen. Het doel is om het watersysteem en de afvalwaterketen op orde te houden. Binnen het beheergebied is het waterschap verantwoordelijk voor het waterbeheer, het waterkeringenbeheer en het transporteren en zuiveren van afvalwater. De beleidsuitgangspunten en principes die zij daarbij hanteren staan in het plan. De volgende maatschappelijke doelstellingen voor water zijn geformuleerd:

- veilig en bewoonbaar beheergebied;
- voldoende water;
- schoon water;
- natuurlijk en recreatief water.

## **3.3.2 Regionaal Convenant duurzaam (ver)bouwen Noordoost Brabant 2013-2016**

In dit convenant hebben de contractpartijen ambities afgesproken voor duurzame woningbouw, utiliteitsbouw, grond- weg- waterbouw (infra) en stedenbouw. De ambities betreffen zowel nieuwbouw als ingrepen in bestaande gebouwen en omgeving. Daarnaast maken de partijen afspraken over samenwerking en rolverdeling (taken). Het convenant heeft betrekking op alle projecten van deelnemende partijen waarvoor op het moment van ondertekening nog geen formele aanvraag voor een omgevingsvergunning is ingediend. Niet deelnemende partijen (zoals particulieren) kunnen zich op verzoek van de gemeente, vrijwillig of via projectafspraken (zoals grondverkoop- of samenwerkingsovereenkomsten) aan de ambities van het convenant verbinden. Het convenant heeft een looptijd tot 31 december 2016. Halverwege en aan het einde van de looptijd wordt het convenant geëvalueerd. De conclusies van de evaluaties worden samen met een advies voor bijsturing voorgelegd aan de stuurgroep bestaande uit een vertegenwoordiging van architecten, gemeenten, installatie- en bouwbedrijven en woningcorporaties.

Het huidige convenant (2013-2016) heeft als doel om gezamenlijk stappen te zetten richting het verder verduurzamen van gebouwen, met als voornaamste speerpunten:

- energiezuinig (ver)bouwen en het terugdringen van energie- en woonlasten;
- het verbeteren van de levensloopbestendigheid van en in gebouwen;
- het bewustmaken van de eindgebruiker van de meerwaarde van duurzame gebouwen en de mogelijkheden voor het terugdringen van energielasten.

Het regionaal convenant Duurzaam Bouwen is tot stand gekomen in samenwerking met vijf woningbouwcorporaties (waaronder Mooiland, Brabant wonen en Wonen Vierlingsbeek), 11 gemeenten (waaronder Boxmeer) en de lokale vertegenwoordiging van BouwendNederland (vereniging van bouw- en infrabedrijven) en Uneto-VNI (installatiebedrijven).

## **3.3.3 Beleidsvisie externe veiligheid gemeenten Land van Cuijk 2012-2015**

Samen met de gemeenten in het land van Cuijk is een tweede regionale beleidsvisie externe veiligheid opgesteld. De beleidsvisie richt zich op het beheersen van externe veiligheidsrisico's in de vijf gemeenten. In de visie van de gemeenten in het Land van Cuijk moeten groepsrisicovraagstukken integraal, dat wil zeggen in onderlinge afstemming tussen alle betrokken beleidsvelden, worden beoordeeld. Pas wanneer de verantwoording met de volwaardige inbreng van alle beleidsvelden heeft plaatsgevonden, kan sprake zijn van integrale besluitvorming. Voorwaarde om dit te bereiken is dat alle aspecten vroeg in het planvormingsproces worden meegenomen. In deze beleidsvisie zijn de risicosituaties geprioriteerd aan de hand van criteria die voor de ruimtelijke ordening, milieubeheer en rampenbestrijding belangrijk zijn. Deze prioritering kan bij de beoordeling van lokale initiatieven en ontwikkelingen richting geven aan de interne advisering bij de gemeenten.

### **3.3.4 Conclusie**

Het regionale beleid heeft geen specifieke gevolgen voor het plangebied.

# **3.4 Gemeente**

# **3.4.1 Volkshuisvesting**

In januari 2012 hebben Gedeputeerde Staten van de provincie Noord-Brabant een nieuwe bevolkings- en woningbehoeftenprognose gepresenteerd met daaraan gekoppeld een indicatie van de toename van de woningvoorraad per gemeente tot 2020 en een doorkijk tot 2030. De provincie gaat nu uit van een woningvoorraad in de gemeente Boxmeer van 11.825 woningen op 1 januari 2015 en 12.415 woningen op 1 januari 2020. Gezien de voorraad op 1 januari 2013 (11.478) betekent dit dat er in 2013 en 2014 in ongeveer 350 woningen opgeleverd moeten worden. Vervolgens moeten er in de periode 2015 tot en met 2019 nog eens bijna 600 woningen gebouwd worden. Totaal moet de voorraad in de periode 2012 - 2020 dus met een kleine 1.000 woningen toenemen om in de eigen behoefte te kunnen voorzien.

Op 27 juni 2013 heeft de gemeenteraad de in het najaar van 2010 vastgestelde beleidsnotitie Volkshuisvesting geëvalueerd en bijgesteld. Hiermee zijn de volgende criteria voor Rijkevoort vastgesteld:

- a. Inbreiding heeft voorrang boven uitbreiding.
- b. Plannen die voor minimaal 50% uit goedkope of levensloopbestendige woningen bestaan, hebben voorrang boven andere plannen.
- c. Bouwplannen die binnen een vastgesteld bestemmingsplan vallen, hebben voorkeur boven plannen waarbij dat niet het geval is.

Over het algemeen wordt voorrang verleend aan projecten op gemeentegrond. Uitzondering hierop zijn plannen van burgers die een of twee woningen op eigen grond willen realiseren.

## **3.4.2 Gemeentelijk milieubeleidsplan 2010-2013**

Het milieubeleidsplan 2010-2013 bevat het gemeentelijk beleid op het gebied van duurzaamheid voor de jaren 2010-2013, de reguliere milieutaken en de doelen die de komende jaren gerealiseerd moeten worden. Het milieubeleidsplan vormt een 'paraplu' voor de milieuambities voor nu en in de toekomst en legt verbindingen tussen de milieuonderwerpen. Hierbij wordt rekening gehouden met de effecten op 'people' en 'profit', maar het aspect 'planet' is leidend in de gemaakte keuzes.

### **3.4.3 Gemeentelijk beleid hogere geluidsgrenswaarden**

De nieuwe Wet Geluidhinder die per 1 januari 2007 van kracht is geworden, verplicht de gemeenten lokaal geluidbeleid ten aanzien van de Hogere Waarde procedure op te stellen. De (geluid) wetgeving geeft handvatten voor het ontwikkelen, opstellen en uitvoeren van lokaal geluidbeleid.

Het geluidbeleid van de Gemeente Boxmeer geeft het beleid voor wegverkeerslawaai en benut de beschikbare beleidsvrijheid die de Wet Geluidhinder geeft. Aan de nota is beleid voor industrielawaai toegevoegd. Hiermee wil de Gemeente Boxmeer het toelaten van geluidproducerende bedrijvigheid reguleren.

De gemeente wil voor haar grondgebied, en zeker bij nieuwe ontwikkelingen, een zo optimaal mogelijke kwaliteit realiseren. Dit wordt mede gerealiseerd door gebiedsgericht milieubeleid. In de Gemeente Boxmeer zijn hiervoor zes gebiedstypen gedefinieerd. De ligging van deze gebiedstypen zijn weergegeven op een gebiedstypenkaart.

Per gebiedstype wordt er door de gemeente een ambitieniveau en een basisniveau voor de geluidkwaliteit en milieugezondheidskwaliteit (GES-scores ) gehanteerd. De niveaus worden passend gevonden bij de functie van het gebied en zijn leidend bij het toelaten van nieuwe ontwikkelingen. De gebiedsgerichte ambitie- en basisniveaus bewegen zich binnen de kaders van de vigerende wet- en regelgeving.

Voor wegverkeerslawaai worden voor bepaalde gebiedstypen de wettelijke mogelijkheden volledig benut, voor andere gebiedstypen wordt hier terughoudender mee omgegaan. Op onderdelen is vanuit oogpunt van realisme een versoepeling, vereenvoudiging, accentverschuiving of verduidelijking doorgevoerd.

Het beleid is vertaald naar te maken afwegingen voor een praktische toepassing in twee uitwerkingsnota's een voor wegverkeerslawaai en een voor industrielawaai.

De uitwerkingsnota's bevatten de vertaling van de ambities naar te maken afwegingen en te stellen voorwaarden bij het maken van ruimtelijke plannen en nemen van besluiten. De landelijke geluidwet- en regelgeving voor vooral RO/verkeer is zeer complex. Invulling van de gemeentelijke beleidsvrijheid kan dat niet veranderen. Daarom zijn de afwegingen en voorwaarden die in de wetgeving staan samengevat in een stroomschema. Dit vergemakkelijkt het toepassen van het beleid in de dagelijkse uitvoeringspraktijk. Door het stroomschema te doorlopen, wordt gestructureerd de afwegingen van het beleid gevolgd.

# **3.4.4 Gemeentelijk waterplan**

Het gemeentelijk waterplan beschrijft de visie op water in samenhang, voor het gehele watersysteem en de waterketen. 21 juni 2011 is het nieuwe uitvoeringsprogramma; het waterplanprojectenboek 2011-2013, vastgesteld. Dit uitvoeringsprogramma is in zeer nauwe samenwerking met het waterschap Aa en Maas opgesteld. Samen met het waterschap streeft de gemeente Boxmeer ernaar om gezamenlijke waterdoelen en streefbeelden voor het totale watersysteem en de totale waterketen tegen de laagst mogelijke maatschappelijke kosten te realiseren. De gemeente wil op zijn minst voldoen aan de verplichtingen die vanuit hogere overheden op de gemeente afkomen: de Europese Kaderrichtlijn Water, het Nationaal Bestuursakkoord Water (Stedelijke wateropgave), de "Wet gemeentelijke watertaken" etc. In het waterplan zijn zeven waterdoelen geformuleerd:

- 1. Een veilig en gezond (grond)watersysteem in 2015.
- 2. Een veerkrachtig en duurzaam (grond)watersysteem in 2015.
- 3. Een optimaal functionerende waterketen in 2015.
- 4. Water als ordenend principe.
- 5. Recreatie en educatie.
- 6. Effectieve waterorganisatie.
- 7. Waterbewustzijn en watercommunicatie.

# **3.4.5 Welstandsnota 2014**

Op 1 januari 2003 is de Woningwet gewijzigd. Een van de wijzigingen had betrekking op de uitoefening van het welstandstoezicht. Ingevolge de Woningwet moeten bouwplannen beoordeeld worden op basis van vooraf vastgelegde welstandscriteria waarin zo concreet mogelijk moet staan wat het criterium 'redelijke eisen van welstand' inhoudt. De beleidsregels van de gemeente Boxmeer zijn in 2004 vastgelegd in de Welstandsnota, die op 26 juni 2014 (zal worden) vervangen (is) door de gemeenteraad vastgestelde Welstandsnota 2014.

Kaart welstandsnota 2014 Rijkevoort.

De twee hoofdwegen, Kapelstraat en Hoogeindsestraat, respectievelijk het Mr. van den Bergplein, hebben gezien hun historische karakter het zwaarste beschermingsniveau.

### **3.4.6 Leefbaarheid.**

Op 12 december 2013 stelde de gemeenteraad de 'structuurvisie 2030' vast. Een van de doelen van de structuurvisie is, naast die van de doorkijk naar 2030, een basis te leggen voor de bestemmingsplannen.

In deze structuurvisie wordt een aantal herkenbare trends genoemd. Eén daarvan is dat de bevolkingsgroei, waar we met name in de vorige eeuw gewend waren om mee te plannen, in Nederland afvlakt. In steeds meer gebieden is er zelfs al sprake van bevolkingskrimp. Met name in de landelijke gemeenten. De ontwikkeling wordt nog eens versterkt door de trek van het platteland naar de steden door jongeren en senioren. In combinatie met het ouder worden van de gemiddelde Nederlander treedt ontgroening en vergrijzing van de bevolking op. Een verdere trend is dat door individualisering, huishoudens steeds kleiner worden. Dit heeft invloed op toekomstige vraagstukken als woningbouw, voorzieningen en openbaar vervoer.

Afgaande op de cijfers van de periode 2003 – 2013 moet geconstateerd worden dat het aantal inwoners nagenoeg stabiel is gebleven (gemiddeld 1600 inwoners) maar dat het aantal woningen met 63 is toegenomen (van 574 naar 637 stuks).

Het voorzieningenniveau is voor een kern als Rijkevoort nog goed op peil. Er is een sportpark, een dorpshuis, een huisartsenpraktijk en een fysiotherapeut.

Het aantal commerciële voorzieningen is echter beperkt. Was er vroeger nog een slager, waren er meerdere horecaondernemingen en kruidenierszaken. Nu is er slechts één supermarkt en een bedrijf dat is gespecialiseerd in houten vloeren.

In het nu geldende bestemmingsplan 'Kom Rijkevoort' was reeds al een ruime regeling opgenomen die het mogelijk maakte voorzieningen te realiseren in het dorpshart. Om het voorzieningenniveau op peil te houden zal ook in dit bestemmingsplan wederom een vergelijkbare regeling worden opgenomen om, al dan niet in combinatie met de woonfunctie, (beperkte) commerciële activiteiten op te zetten in en direct rond het Mr. van den Bergplein, de Kapelstraat en een deel van de Hoogeindsestraat.

Binnen de bestemming 'wonen' bestaat al de mogelijkheid om in de woning of een bijgebouw een beroep aan huis uit te oefenen. Omdat de hoofdfunctie wonen moet blijven is het gebruik beperkt tot maximaal 60m². Detailhandel of bedrijfsactiviteiten worden in het geheel niet toegestaan.

Binnen de contouren van het vooromschreven dorpshart is beperkte detailhandel en/of bedrijf zeer goed denkbaar. Juist onder verwijzing naar het streefbeeld zoals in de Structuurvisie 2030 wordt beschreven, is een winkeltje, een kantoor, een dienstverlenend bedrijf en dergelijke, in het dorpshart meer dan welkom.

Bedrijvigheid dient zich te beperken tot categorie 1 en 2 van de bedrijfszoneringlijst van de Vereniging Nederlandse Gemeenten. (zie bijlage bij de regels)

De functie kan worden ingevuld in het hoofdgebouw en /of het bijgebouw.

Voor de uitbreiding van horeca was in het geldende bestemmingsplan ruimte gelaten tot maximaal drie bedrijven. Dit aantal is inmiddels gehaald. Mocht zich een ondernemer melden om (al dan niet in combinatie met andere activiteiten) een nieuwe horecaonderneming te vestigen, wordt er door het plan in zoverre een belemmering opgelegd dat de onderneming moet passen in de categorie licht en middelzwaar en moeten voldoende parkeervoorzieningen aanwezig zijn.

Alle reeds bestaande maatschappelijke voorzieningen zijn positief bestemd. Het plan laat ruimte om nieuwe voorzieningen op te richten of bestaande voorzieningen te verruimen.

Het gebruik wordt rechtstreeks toegelaten. De (startende) ondernemer heeft dan niet te maken met extra procedures en kosten. Dit past in het streven van de gemeente om te werken aan verminderde regelgeving.

# **4. UITVOERINGSASPECTEN**

## **4.1 Milieuaspecten**

# **4.1.1 Bedrijfshinder**

In de publicatie "bedrijven en milieuzonering" (editie 2009) van de Vereniging van Nederlandse Gemeenten (VNG) zijn indicatieve richtafstanden voor woningbouw nabij verschillende typen bedrijven opgenomen. De richtafstanden gelden tussen enerzijds de grens van de bestemming die bedrijven (of andere milieubelastende functies) toelaat en anderzijds de uiterste situering van de gevel van een woning die volgens het bestemmingsplan of via vergunningsvrij bouwen mogelijk is. Binnen deze richtafstanden is hinder ten gevolge van het betreffende bedrijf niet uit te sluiten. Woningbouw binnen deze richtafstand is inpasbaar, indien aangetoond wordt dat (eventueel na het treffen van maatregelen) voor het betreffende bedrijf een kleinere richtafstand van toepassing is.

In het bestemmingsplan 'Rijkevoort' wordt geen nieuwe bedrijvigheid toegelaten, anders dan op het bedrijventerrein aan de Veldweg. Nieuwe woningen worden binnen de richtafstand van een bestaand bedrijf evenmin toegelaten. Bestaande bedrijven buiten het bedrijventerrein worden als zodanig bestemd.

Alleen in het dorpshart wordt enige bedrijvigheid toegelaten maar alleen met een beperkte omvang en alleen bedrijvigheid die past in de laagste categorieën van voornoemde publicatie.

## **4.1.2 Bodemkwaliteit**

De gemeente Boxmeer sluit in haar lokale bodembeleid aan bij het Besluit bodemkwaliteit en zet in op duurzaam gebruik van de ondergrond om de milieudoelstellingen zoals door de Rijksoverheid onder andere om te komen tot een afname van de CO2-uitstoot, een beheersing van (eventueel) aanwezige bodemverontreiniging per 2030 (landsdekkend beeld) het inzichtelijk maken van de diverse grondstromen en het tegengaan van verspreiding van bodemverontreiniging. Met het gemeentelijk bodembeleid worden mogelijkheden geschapen om binnen het gemeentelijke beheersgebied op een milieuverantwoordelijke wijze met zo min mogelijk financiële consequenties secundaire grondstoffen opnieuw te gebruiken.

Het bodembeleidsplan heeft betrekking op het grondgebied van de gemeente Boxmeer en biedt een overkoepelend kader. De bodemkwaliteitskaart en de regels voor grondverzet uit het bodembeheersplan (2006) zijn nog steeds geldig en het bodembeleidsplan verwijst naar de relevante delen en geeft daar waar nodig aanvullingen.

Het bestemmingsplan staat geen nieuwe ontwikkelingen toe. Voordat gebruik wordt gemaakt van de in het plan opgenomen wijzigingsbevoegdheden, is bodemonderzoek noodzakelijk.

### **4.1.3 Externe veiligheid**

- Bevi
In het Bevi zijn de risiconormen voor externe veiligheid met betrekking tot bedrijven met gevaarlijke stoffen wettelijk vastgelegd. Het besluit is gericht aan het bevoegd gezag inzake de Wet algemene bepalingen omgevingsrecht en de Wet ruimtelijke ordening. Het Bevi heeft als doel zowel individuele als groepen burgers een minimum beschermingsniveau te garanderen tegen een ongeval met gevaarlijke stoffen. Bij nieuwe situaties moet worden getoetst aan de risiconormen. Het besluit bevat eisen voor het plaatsgebonden risico (PR) en regels voor het groepsrisico (GR) . De Regeling externe veiligheid inrichtingen (Revi) strekt tot uitvoering van het Bevi. In het Revi staan regels over de veiligheidsafstanden en berekening van het plaatsgebonden risico en het groepsrisico.

Het Bevi is van toepassing op vergunningsplichtige risicovolle bedrijven en de nabijgelegen al dan niet geprojecteerde (beperkt) kwetsbare objecten. In artikel 2, lid 1 van het Bevi is opgesomd wat wordt verstaan onder risicovolle bedrijven. Voor de toepassing van het Bevi, wordt een nieuw ruimtelijk besluit gezien als een nieuwe situatie.

Binnen het plaatsgebonden risico van 10-6 per jaar van een inrichting mogen geen kwetsbare objecten zijn gelegen. In principe geldt dat ook voor beperkt kwetsbare objecten tenzij er "gewichtige redenen" zijn om daarvan af te wijken. Indien het plangebied ligt binnen het invloedsgebied van een inrichting, dan dient het groepsrisico te worden verantwoord bij vaststelling van het bestemmingsplan.

# - Transport

Beoordeling van de risico's veroorzaakt door het vervoer van gevaarlijke stoffen over het spoor, water en weg dient plaats te vinden aan de hand van de circulaire "Risiconormering vervoer gevaarlijke stoffen, 31 juli 2012" (Circulaire), waarin grens- en richtwaarden voor het plaatsgebonden risico en richtlijnen voor de toepassing van de rekenmethodiek en de verantwoording van het groepsrisico zijn opgenomen .

In de Circulaire risiconormering vervoer gevaarlijke stoffen zijn vaste afstanden opgenomen voor het plaatsgebonden risico van 10-6 per jaar. Binnen het plaatsgebonden risico van 10-6 per jaar is bebouwing (kwetsbare en beperkt kwetsbare objecten) in beginsel niet toegestaan. Bij omgevingsbesluiten die ruimtelijke ontwikkelingen mogelijk maken langs basisnet routes dient wel een berekening van het groepsrisico plaats te vinden.

Wat de berekening van het groepsrisico betreft dient voor bestemmingsplannen, wijzigings- en uitwerkingsplannen e.d. die na 1 juli 2012 ter inzage worden gelegd en die betrekking hebben op de omgeving van de in de bijlagen van de circulaire genoemde transportassen, uit te worden gegaan van de in de bijlage vermelde vervoerscijfers. Die vervoerscijfers zijn gebaseerd op een maximale benutting van de groeiruimte voor het vervoer. Bij de vaststelling van het ruimtelijke besluit dient het groepsrisico te worden verantwoord.

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder meer de externe veiligheidsaspecten van buisleidingen. Het externe veiligheidsbeleid voor buisleidingen is daarmee in lijn gebracht met het beleid voor inrichtingen en voor vervoer van gevaarlijke stoffen over weg, water en spoor. Resultaten

Voor de risico-inventarisatie is uitgegaan van de navolgende informatiebronnen:

- Professionele risicokaart provincie Noord-Brabant ;
- Informatie gemeente Boxmeer (RRGS: is een centraal landelijk register met gegevens over risicosituaties in Nederland rond het gebruik, de opslag en het vervoer van gevaarlijke stoffen );
- Circulaire Risiconormering vervoer gevaarlijke stoffen.

In onderstaande figuur is een deel van de risicokaart weergegeven van de plaats Rijkevoort waarbinnen het plangebied Rijkevoort is gelegen.

Uitsnede Risicokaart Rijkevoort

In de bijlage is de 'Rapportage LPG groepsrisico berekeningsmodule, inclusief de berekeningsmodule d.d. 10 december 2014' opgenomen.

- Bevi

Op basis van de uitgevoerde risico inventarisatie blijkt dat binnen het plangebied een risicovolle inrichting is gelegen namelijk een LPG-tankstation op het adres Veldweg 21.. De plaatsgebonden riscocontouren zijn in onderstaande figuur weergegeven.

 Uitsnede Risicokaart LPG-tankstation Veldweg 21

In de Omgevingsvergunning op grond van de Wabo is de doorzet aan LPG begrensd tot 1000 m3 per jaar. Het betreft een inrichting waarop het Bevi van toepassing is. De afstand tot de rand van het invloedsgebied bedraagt 150 meter gemeten vanaf het vulpunt en vanaf de tank. Het tankstation is gelegen tegen de oostelijke grens van het plangebied. Hierdoor zijn de invloedsgebieden van de verschillende installatieonderdelen van het tankstation voor een belangrijk deel gelegen buiten het plangebied.

In het LPG-convenant heeft de rijksoverheid met de LPG-sector afspraken gemaakt over maatregelen om de veiligheid van tankstations te verhogen. De maatregelen betreffen het toepassen van verbeterde vulslangen en LPG-tankwagens voorzien van hittewerende bekleding. Hierdoor nemen de risico's aanzienlijk af. De saneringsafstanden voor het plaatsgebonden zijn gebaseerd op toepassing van deze maatregelen. Voor nieuwe situaties gelden in principe veiligheidsstanden (plaatsgebonden risico-contouren) gebaseerd op niet toepassen van de maatregelen. Beoogd was om de maatregelen in het LPG-besluit op te nemen waarna voor bestaande en nieuwe situaties de kleinere veiligheidsafstanden zouden gaan gelden die nu als saneringsafstand in de Revi (Regeling externe veiligheid inrichtingen) zijn opgenomen. In 2013 heeft de staatssecretaris de concept LPG-besluit echter ingetrokken en op dit moment is niet duidelijk of en hoe de maatregelen in de regelgeving geborgd gaan worden.

Op grond van de Revi bedraagt het plaatsgebonden risico van 10-6 per jaar: 45 meter vanaf het vulpunt, 15 meter vanaf de afleverzuil en 25 meter vanaf het ondergrondse LPG-reservoir.

Binnen de plaatsgebonden risicocontouren van 10-6 per jaar zijn in de bestaande situatie (zowel binnen als buiten het plangebied) geen kwetsbare objecten gelegen. Wel is sprake van een beperkt kwetsbaar object (bedrijfsgebouw) binnen het plaatsgebonden risico van 10-6 per jaar van het vulpunt. Omdat sprake is van een bestaande situatie en het bestemmingsplan een conserverend karakter heeft wordt dit gezien als gewichtige redenen om af te wijken van de richtwaarde voor beperkt kwetsbare objecten. Van geprojecteerde kwetsbare objecten binnen de plaatsgebonden risicocontouren is geen sprake. Geconcludeerd wordt dat hiermee aan de grensen richtwaarden van het Bevi voldaan.

Daarnaast is in het Bevi de verantwoordingplicht groepsrisico opgenomen. Voor het LPGtankstation zijn hiertoe groepsrisicoberekeningen uitgevoerd met de LPG-rekentool (www.relevant.nl). Een berekening is uitgevoerd uitgaande van toepassen van de maatregelen uit het LPG-convenant (Revi 2007) en ook een berekening zonder toepassing van deze maatregelen (Revi 2004). Uit de berekeningen blijkt dat het groepsrisico in beide gevallen is gelegen ruim onder de oriënterende waarde (OW). Het groepsrisico zonder toepassing maatregelen bedraagt 0.022 van de OW en met toepassing bedraagt het groepsrisico 0.003 van de OW.

Omdat het plangebied is gelegen binnen het invloedsgebied van een Bevi-inrichting is op grond van het Bevi verantwoording van het groepsrisico aan de orde. Hiertoe is de Veiligheidsregio in de gelegenheid gesteld advies uit te brengen. De verantwoording groepsrisico is opgenomen in de bijlagen.

## - Transport

Binnen of in de nabije omgeving van het plangebied zijn geen transportassen gelegen waarover transporten gevaarlijke stoffen plaatsvinden. In de nabijheid van het plangebied zijn eveneens geen buisleidingen gelegen. Kortheidshalve wordt hiervoor verwezen naar figuur 1. Geconcludeerd wordt dat voor de ruimtelijke ordening beide aspecten niet aan de orde zijn. Aanvullend wordt opgemerkt dat het plangebied op een afstand van ca. 750 meter van de A73 is gelegen. Het invloedsgebied van deze snelweg (A73, traject B85) welke onderdeel uitmaakt van het Basisnet heeft een invloedsgebied dat reikt tot een afstand van ca. 880 meter vanwege transporten van giftige vloeistoffen (LT2). Hiermee ligt het invloedsgebied voor een klein deel over het plangebied. Verantwoording groepsrisico is niet aan de orde, wel dient rekening te worden gehouden met de effecten hiervan op het plangebied. Hiervoor wordt verwezen naar de verantwoording groepsrisico.

### Conclusie

Met betrekking tot het LPG-tankstation blijkt dat wordt voldaan aan de grens- en richtwaarden uit het Bevi.

Het groepsrisico ligt ruim onder de oriënterende waarde en neemt als gevolg van het plangebied niet toe.

Transport van gevaarlijke stoffen over (vaar)wegen, spoor en buisleidingen in of nabij het plangebied vindt niet plaats.

#### **4.1.4 Geluidhinder**

Wanneer in het plangebied geluidsgevoelige objecten gerealiseerd worden, zoals woningen, zal rekening gehouden moeten worden met eventuele geluidhinder van de omliggende (spoor)wegen. Omdat het bestemmingsplan geen nieuwe ontwikkelingen toelaat, anders dan reeds is geregeld in de geldende bestemmingsplannen, speelt geluidhinder geen rol.

## **4.1.5 Geur**

Op 1 januari 2007 is de Wet geurhinder en veehouderij(Wgv) van kracht geworden. Deze wet biedt de mogelijkheid om bij verordening af te wijken van de in genoemde wet genoemde normen. Op 29 mei 2008 is door de gemeenteraad de geurgebiedsvisie en de Verordening geurhinder en veehouderij 2008 vastgesteld. Hierin is voor de kom Rijkevoort een voorgrond vastgesteld van 3 o.u. De vergunde contouren van bedrijven rondom Rijkevoort lopen deels over het plangebied. Echter heeft dit bestemmingsplan een conserverend karakter en worden geen nieuwe

bouwmogelijkheden aan het plangebied toegekend, anders dan reeds is geregeld in de geldende bestemmingsplannen. Qua achtergrondniveau blijkt uit de geurevaluatie 2013 dat in het overgrote deel van het plangebied sprake is van een acceptabel geurniveau in de bebouwde kom.

In een klein deel van het plangebied (zuidelijk deel) heerst een afweegbaar geurniveau. Omdat het bestemmingsplan geen nieuwe ontwikkelingen toelaat, anders dan reeds is geregeld in de geldende bestemmingsplannen, speelt geurhinder geen rol.

# **4.1.6 Fijn stof**

Uit een onderzoek naar fijn stof in de gemeente Boxmeer blijkt dat in Rijkevoort een jaargemiddelde concentratie van fijn stof heerst van 25-30 µg/m3. De fijn stofnorm uit de Verordening Ruimte van de provincie bedraagt 31,2 µg/m3. De geconstateerde jaargemiddelde concentratie blijft hieronder. Omdat het bestemmingsplan geen nieuwe ontwikkelingen toelaat, anders dan reeds is geregeld in de geldende bestemmingsplannen, speelt fijn stof geen rol.

# **4.1.7 Luchtkwaliteit**

Op 15 november 2007 is de wijziging van de 'Wet milieubeheer' in werking getreden. Deze wet vervangt het 'Besluit luchtkwaliteit 2005' en is één van de maatregelen die de overheid heeft getroffen om:

- negatieve effecten op de volksgezondheid als gevolg van te hoge niveaus van luchtverontreiniging aan te pakken;
- mogelijkheden voor ruimtelijke ontwikkeling te creëren ondanks de overschrijdingen van de Europese grenswaarden voor luchtkwaliteit.

De paragraaf luchtkwaliteit in de 'Wet milieubeheer' voorziet onder meer in een gebiedsgerichte aanpak van de luchtkwaliteit via het Nationaal Samenwerkingsprogramma Luchtkwaliteit (NSL). De programma-aanpak zorgt voor een flexibele koppeling tussen ruimtelijke activiteiten en milieugevolgen. Van bepaalde projecten met getalsmatige grenzen is vastgesteld dat deze 'niet in betekenende mate' (NIBM) bijdragen aan de luchtverontreiniging. Deze mogen zonder toetsing aan de grenswaarden voor luchtkwaliteit uitgevoerd worden.

Luchtkwaliteitseisen vormen onder de nieuwe 'Wet luchtkwaliteit' geen belemmering voor ruimtelijke ontwikkeling als:

- er geen sprake is van een feitelijke of dreigende overschrijding van een grenswaarde;
- een project, al dan niet per saldo, niet tot een verslechtering van de luchtkwaliteit leidt, wat wil zeggen dat een project 'niet in betekenende mate' bijdraagt aan de luchtverontreiniging (meer dan 3% ten opzichte van de grenswaarde);
- een project is opgenomen in een regionaal programma van maatregelen of in het NSL, dat op 1 augustus 2009 in werking is getreden, nadat de EU op 7 april 2009 derogatie heeft verleend.

NIBM-grens woningbouwlocatie, 3% criterium:

< 1.500 woningen (netto) bij minimaal een ontsluitingsweg, met een gelijkmatige verkeersverdeling;

< 3.000 woningen bij minimaal twee ontsluitingswegen met een gelijkmatige verkeersverdeling

Het bestemmingsplan laat, op basis van de reeds geldende bestemmingsplannen slechts mondjesmaat nieuwbouw toe. Het aantal is substantieel minder dan de onderzoeksgrens van 1500 woningen aangeeft. Om die reden is hier sprake van een uitbreiding die 'Niet in betekende mate' is te kwantificeren.

# **4.2 Fysieke aspecten**

# **4.2.1 Archeologie**

In het voorjaar van 2008 heeft het college van burgemeester en wethouders van de gemeente Boxmeer de startnotitie archeologiebeleid vastgesteld. In die notitie is een aantal beslispunten vastgelegd ten aanzien van het toekomstige archeologiebeleid in de gemeente Boxmeer. Vervolgens zijn de beslispunten vastgelegd in een beleidsplan met bijbehorende beleidskaart, die uiteindelijk door de gemeenteraad op 14 mei 2009 zijn vastgesteld.

Op de beleidskaart is het grondgebied van de gemeente Boxmeer verdeeld in vijf gebieden en voor vier gebieden zijn bestemmingsplanregels opgesteld:

Waarde – archeologie 1: rijksmonument;

Waarde – archeologie 2: archeologisch waardevol gebied A en B;

Waarde – archeologie 3: archeologisch onderzoeksgebied A;

28 Bestemmingsplan 'Rijkevoort' NL.IMRO.0756.BP14RvtKomplan-VG01

Waarde – archeologie 4: archeologisch onderzoeksgebied B; Gebied met lage verwachting.

Conclusie: Het plangebied ligt in archeologisch waardevol gebied A en in Archeologisch onderzoeksgebied A. De betreffende plandelen krijgen om die reden een dubbelbestemming waar door middel van regelgeving de waarden worden beschermd.

Op plekken waar reeds archeologisch onderzoek heeft plaatsgevonden en waarvan het gebied is vrijgegeven, wordt geen dubbelbestemming opgenomen.

# **4.2.2 Flora en fauna**

# **Beleid**

De bescherming van de natuur is in Europees verband vastgelegd in de Vogelrichtlijn (VR) en de Habitatrichtlijn (HR). Beide richtlijnen dragen zorg voor zowel gebiedsbescherming als soortenbescherming. Nederland heeft de richtlijnen geïmplementeerd in respectievelijk de Natuurbeschermingswet van 1968, 1998 en 2005 (de gebiedsbescherming) en de Flora- en faunawet (de soortenbescherming). De gebiedsbescherming heeft betrekking op de Vogelrichtlijngebieden die Nederland heeft vastgesteld, de Habitatrichtlijngebieden die Nederland bij de Europese Commissie heeft aangemeld, de beschermde natuurmonumenten en de staatsnatuurmonumenten. Ruimtelijke ingrepen die in deze gebieden plaatsvinden dan wel in de nabijheid van beschermde natuurgebieden, moeten worden getoetst op hun effecten op deze gebieden.

De soortenbescherming heeft betrekking op alle in Nederland in het wild voorkomende zoogdieren, (trek) vogels, reptielen en amfibieën, op een aantal vissen, libellen en vlinders, op enkele bijzondere en min of meer zeldzame ongewervelde diersoorten (uit de groepen kevers, mieren, schelp- en schaaldieren) en op een honderdtal vaatplanten. Welke soorten planten en dieren wettelijke bescherming genieten, is vastgelegd in een aantal bij de Flora- en faunawet behorende besluiten en regelingen.

# **Beschermingsniveaus in de Flora- en faunawet**

Sinds 22 februari 2005 is een nieuwe AMvB in werking getreden die voorziet in een wijziging van het 'Besluit beschermde dier- en plantensoorten'. Deze AMvB betekent dat het ontheffingsregime is aangepast. Met de inwerkingtreding van dit besluit is sprake van een drietal categorieën beschermingsniveaus:

*Niveau 1:* een algemene vrijstelling van in Nederland algemeen voorkomende soorten. Voor deze soorten is geen ontheffing van de artikelen 8 tot en met 12 van de Flora- en faunawet meer nodig.

*Niveau 2:* een algemene vrijstelling met gedragscode voor een aantal beschermde soorten genoemd in tabel 2 van het Besluit vrijstelling beschermde dier- en plantensoorten, zoals bij voorbeeld eekhoorn, steenmarter en alle in het wild voorkomende vogelsoorten. In een op te stellen gedragscode moet worden aangegeven hoe bij nieuwe plannen en projecten omgegaan dient te worden met beschermde soorten. Onder deze voorwaarden, vooraf goedgekeurd door de minister van LNV, kan gebruik worden gemaakt van deze vrijstelling.

*Niveau 3:* streng beschermde soorten. Dit zijn de soorten genoemd in bijlage 1 van het Besluit vrijstelling beschermde dier- en plantensoorten en alle soorten die zijn opgenomen in bijlage IV van de Habitatrichtlijn. Voor deze soorten kan geen algemene vrijstelling worden gegeven en is voor ruimtelijke ontwikkelingen en inrichting een ontheffingsaanvraag noodzakelijk. Een ontheffingsaanvraag voor deze soorten wordt getoetst aan drie criteria: 1) er is sprake van dwingende redenen van openbaar belang, 2) er zijn geen alternatieven voorhanden en 3) de ruimtelijke ingreep doet geen afbreuk aan de gunstige staat van instandhouding van de soort. Voor een ontheffingsaanvraag moet aan alle drie de criteria worden voldaan.

Met betrekking tot beschermingsniveau 2 geldt het volgende: Op dit moment bestaat er nog geen, door het ministerie van LNV goedgekeurde, gedragscode voor een werkwijze bij 'ruimtelijke ontwikkelingen'. Hierdoor kan nog geen gebruikt gemaakt worden van de mogelijke vrijstelling voor dier- en plantensoorten welke vallen onder beschermingsniveau 2. Dit houdt in dat op dit moment (tot op het moment dat de hiervoor benoemde gedragscode door de sector is opgesteld en goedgekeurd door het ministerie van LNV) nog altijd ontheffing moet worden aangevraagd voor:

* Planten en dieren welke zijn opgenomen in tabel 2. Hiervoor moet de zogenaamde 'lichte toets' worden gehanteerd. Dit houdt in dat de ruimtelijke ingreep geen afbreuk mag doen aan de gunstige staat van instandhouding van de soort.

* Alle in Nederland voorkomende broedvogels. Hiervoor moet de zogenoemde "uitgebreide" toets worden gehanteerd, zoals hierboven beschreven bij beschermingsniveau 3.

Tegen deze achtergrond moet nagegaan worden of de ruimtelijke ontwikkelingen die voorliggend plan mogelijk maakt, nadelige gevolgen heeft voor beschermde gebieden en/of beschermde planten en dieren in relatie tot hun natuurlijke leefomgeving.

In Boxmeer is besloten om voor conserverende bestemmingsplannen een bovengrens te bepalen waarvoor geldt dat de kosten van het onderzoek en het resultaat van het onderzoek niet in verhouding staan tot elkaar. Voor bebouwing tot 90 m2 (per perceel) hoeft in een conserverend bestemmingsplan geen flora- en faunaonderzoek voorgeschreven te worden. Let wel dat voor streng beschermde soorten geen ontheffing verleend kan worden. De initiatiefnemer blijft wel verantwoordelijk voor de afweging.

## **Het plangebied**

Het onderhavige plangebied noch de directe omgeving is opgenomen in de lijst van gebieden waarop de gebiedsbescherming van toepassing is. Er behoeft dan ook alleen onderzocht te worden of er wettelijk beschermde soorten (die niet op basis van de AMvB zijn vrijgesteld van de Flora- en faunawet) zijn die negatieve effecten kunnen ondervinden van een voorgenomen ruimtelijke ontwikkeling. Het criterium om de invloed van een handeling of activiteit op een soort te beoordelen is dat de gunstige staat van instandhouding van de soort niet mag worden aangetast door de voorgenomen ontwikkeling.

Conclusie: Omdat geen nieuwe ontwikkelingen rechtstreeks mogelijk worden gemaakt, vormt het aspect flora- en fauna geen belemmering voor dit bestemmingsplan.

# **4.2.3 Leidingen**

In het plangebied bevindt zich een rioolpersleiding van Waterschap Aa en Maas, liggende parallel aan de Sint Anthonisloop. Daar waar deze leiding ligt, rust een zakelijk recht over een breedte van 7 meter. Deze strook dient vrij te blijven van bebouwing en bomen.

In de rest van het plangebied zijn geen leidingen met een planologisch relevante beschermingszone gelegen, noch overlapt een beschermingszone van een planologisch relevante leiding het plangebied.

### **4.2.4 Molenbiotoop**

Aan de Kapelstraat staat de molen 'Luctor et Emergo' (bouwjaar 1901). Voor een actief functionerende molen is het van belang dat deze rondom voldoende ruimte heeft voor een optimale windvang.

Met het oog hierop geldt een hoogtebeperking rond de molen. De hoogtebeperking is vormgegeven door middel van twee zones die zijn opgenomen op de verbeelding en in de regels.

## *Molenbeschermingszone A.*

Deze zone betreft de gronden ten noordwesten van de molen, daar waar de uitbreidingswijk 'Achter de Molen' in aanbouw is. Voor dit voorheen nagenoeg onbebouwde gebied lopen de beperkte hoogtes op naarmate de woningen verder van de molen zijn verwijderd.

In onderstand schema is conform de Handleiding Molenbiotoop de toegestane hoogte aangegeven in relatie tot de afstand tot de molen.

Omdat het hier een stellingmolen betreft (hoogte van de stelling 6,60 meter) mag altijd minimaal tot de stelling worden gebouwd.

Met onderstaande schetsen is een en ander gevisualiseerd.

# *Molenbeschermingszone B.*

Deze zone betreft de gronden van de bestaande bebouwde kom van Rijkevoort. De zone strekt zich uit over een afstand van 150 meter rondom de molen waar evenals voor Molenbeschermingszone A een maximale hoogtemaat van 6,60 meter geldt. Omdat in deze zone al veel gebouwen staan die hoger zijn dan deze maximale maat, is een vrijstellingsregeling van toepassing. Indien functie en waarde van de molen niet onevenredig worden aagetast, kan dan ook vrijstelling van de maximale hoogtemaat worden verleend. Bij het verlenen van de vrijstelling wordt ondermeer de hoogte van omliggende gebouwen bezien (het stedenbouwkundig straatbeeld) en de vraag of er al hogere gebouwen gelegen zijn tussen het betreffend eobject en de molen.

Opmerking: deze maximale hoogtemaat geldt alleen voor nieuw op te richten gebouwen. Bestaande gebouwen mogen hun hoogte behouden, ook al zijn deze beduidend hoger dan de gewenste hoogtemaat.

In de regeling en op de verbeelding wordt een onderscheid gemaakt tussen de molen zelf en de molenbeschermingszone daaromheen. De bestemming 'Molenbeschermingszone' is een zogeheten dubbelbestemming. Deze ligt als een extra bestemming op de gronden, naast een hoofdbestemming zoals Wonen, Gemengd, Verkeer, Groen, enzovoort. Hierbij moeten de voorschriften van de hoofdbestemming wijken voor de voorschriften van de dubbelbestemming 'Molenbeschermingszone A en B'.

## **4.2.5 Verkeer en parkeren**

Alle openbare wegen in Rijkevoort zijn in beheer bij de gemeente Boxmeer. De verkeersintensiteiten zijn relatief gering. Opstoppingen doen zich niet voor. Alle wegen binnen de komgrenzen kennen een 30 km/h-regiem dat ondersteund wordt met diverse verkeerskundige ingrepen in de vorm van wegversmallingen, wegmarkeringen, et cetera.

Alle woningen, voorzieningen en bedrijven beschikken over voldoende parkeerplaatsen, meestal op eigen terrein. In het hart van het dorp, vlakbij de kerk en dorpshuis 'De Poel" bevindt zich een ruim parkeerterrein dat tevens als evenemententerrein dienst doet. Nergens in het dorp doen zich parkeerproblemen voor.

Om te voorkomen dat er zich problemen voor gaan doen is in de in het plan een regeling opgenomen dat bij uitbreiding en/of wisseling van functies ten minste in de eigen parkeerbehoefte wordt voorzien.

## **4.2.6 Waterhuishouding**

Ruimte maken voor water: dat is de kern van het waterbeleid voor de 21e eeuw. Met de ondertekening van de Startovereenkomst Waterbeheer op 14 februari 2001 door Rijk, provincie, gemeenten en waterschappen, werd de watertoets van toepassing verklaard op ruimtelijke plannen. Vanaf 1 november 2003 is deze juridisch verankerd in het Besluit op de ruimtelijke ordening (Bro).

De watertoets omvat het gehele proces van vroegtijdig informeren, adviseren, afwegen en uiteindelijke beoordelen van de in ruimtelijke plannen voorkomende waterhuishoudkundige aspecten. Het doel van de watertoets is het evenwichtig meewegen van de waterbelangen in het ruimtelijke planvormingsproces om te komen tot een veilig, gezond en duurzaam watersysteem. Zowel waterkwantiteits- als waterkwaliteitsaspecten zijn daarbij belangrijk. Het benutten van kansen en het combineren van functies wordt hierbij nagestreefd.

Het beleid van het waterschap Aa en Maas is vastgesteld in het Waterbeheersplan 2010 - 2015. Dit plan kent de volgende hoofddoelstelling: 'Het ontwikkelen, beheren en in stand houden van gezonde en veerkrachtige watersystemen, die ruimte bieden aan een duurzaam gebruik voor mens, dier en plant en waarbij de veiligheid is gewaarborgd.' Voor een duurzaam waterbeheer hanteert het waterschap een vijftal doelstellingen:

- zorgen voor een duurzame watervoorziening
- streven naar flexibele en veerkrachtige watersystemen
- minimaliseren van wateroverlast
- vergroten van de ecologische en landschappelijke betekenis van water (belevingswaarde)
- 32 Bestemmingsplan 'Rijkevoort' NL.IMRO.0756.BP14RvtKomplan-VG01

- optimaliseren van de inspanningen voor de waterbeheerder.
Bij nieuwe ruimtelijke ontwikkelingen hanteert het waterschap een aantal beleidsuitgangspunten ten aanzien van het duurzaam omgaan met water, die van belang zijn als vertrekpunt van het overleg tussen initiatiefnemer en waterbeheerder. Bij nieuwe ruimtelijke ontwikkelingen dient de initiatiefnemer invulling te geven aan onder andere deze beleidsuitgangspunten:

- Gescheiden houden van vuil water en schoon hemelwater. Het vuile water wordt via de gemeentelijke riolering afgevoerd. Het schone water wordt verwerkt volgens de hierna genoemde afwegingsstappen.
- Doorlopen van de afwegingsstappen 'hergebruik, infiltratie, buffering en afvoer'. Hergebruik van hemelwater in een zogenaamd grijswatersysteem kan overwogen worden bij grootschalige projecten, zoals scholen en bedrijfsgebouwen. De mogelijkheden voor infiltratie hangen af van onder andere de kwaliteit van het te infiltreren water, de grondwaterstand, de opbouw van de bodem en eventuele bodemverontreiniging. Als het schone water niet geïnfiltreerd kan worden, dan kan het gebufferd worden in (te realiseren) oppervlaktewater. Als ook bufferen niet kan, is afvoer de laatste optie. Hiermee wordt bedoeld het transporten van schoon water via een open of gesloten waterloop naar het watersysteem buiten het plangebied.
- Hydrologisch neutraal bouwen. De gemeente hanteert een eigen berekeningsystematiek om te bepalen of en zo ja, hoe groot de berging moet zijn.
- Water als kans. In nieuwe plannen voor grotere gebieden kunnen vijver, waterpartijen worden opgenomen. • Meervoudig ruimtegebruik.
- Flauwe taluds geven bij voorbeeld ruimte voor buffering, maar zijn ook te gebruik voor recreatieve doeleinden.
- Voorkomen van vervuiling. Nieuwe bronnen van watervervuiling worden voorkomen.
- Wateroverlastvrij bestemmen. Nieuwe locaties worden in eerste instantie 'hoog en droog' gezocht. Is dit niet mogelijk, dan zal gezocht moeten worden naar maatregelen die het gewenste beschermingsniveau tegen wateroverlast helpen realiseren.
- Waterschapsbelangen.
	- a. ruimteclaims voor de aanleg van natte EVZ's en beekherstel: een EVZ moet gemiddeld 25 meter breed zijn.
	- b. aanwezigheid en ligging watersysteem:oppervlaktewateren worden bestemd als Water.
	- c. Aanwezigheid en ligging waterkeringen: de kernzone krijgt de dubbelbestemming 'waterkering'.

# **Extra waterberging**

Met behulp van de recent ontwikkelde tool hydrologisch neutraal ontwikkelen (HNO-tool) is, rekening houdend met locatiespecifieke omstandigheden (geschatte gegevens over verhard oppervlak, GHG en de k-waarde) een maatgevende berging berekent van 54 m³ (bui T = 10+10%) waarbij een hoeveelheid hemelwater van 75 m³ (bui T = 100+10%) niet voor wateroverlast binnen het plangebied of bij derden mag resulteren.

De gemeente Boxmeer heeft naar aanleiding van een enorme hoosbui een wolkberekening voor de kern Rijkevoort laten uitvoeren. Een wolkberekening gaat er vanuit dat er geen water meer in het riool kan en dat al het water zich via het oppervlak moet verplaatsen.

Conclusie: dit bestemmingsplan biedt geen mogelijkheden voor grote uitbreidingen en nieuwbouw. Bij de in dit plan opgenomen uitwerkingen zal in elk geval aandacht besteedt moeten worden aan de waterparagraaf.

# **4.2.7 Radarverstoringsgebied**

Het plangebied ligt in het radarverstoringsgebied van de vliegbasis Volkel.

Om het ongestoord functioneren van radar en communicatieapparatuur op de vliegbasis te waarborgen, dient binnen een zone van 15 nautische mijl (= 27,8 kilometer) gemeten vanaf de positie van de radar, voor ieder obstakel dat hoger is dan 114 meter boven NAP, te worden berekend of er verstoring plaatsvindt. Plannen voor het oprichten van hoge objecten dienen altijd getoetst te worden namens het Ministerie van Defensie door de Dienst Vastgoed Defensie, Directie Zuid in Tilburg.

Conclusie: in Rijkevoort staan geen bouwwerken met een hoogte van meer dan 114 meter boven NAP en het bestemmingsplan staat dat ook niet toe.

## **4.3 Economische en financiële aspecten**

Op grond van artikel 6.12 van de Wet ruimtelijke ordening moet gelijktijdig met de vaststelling van een bestemmingsplan een exploitatieplan worden vastgesteld, tenzij het verhaal van kosten anderszins is verzekerd en ook aan de voorwaarden van artikel 6.12 is voldaan. Het bestemmingsplan 'Rijkevoort' is een conserverend plan waarin geen nieuwe ontwikkelingen mogelijk worden gemaakt. Dit betekent dat voor dit bestemmingsplan de vaststelling van een exploitatieplan niet nodig is.

Voordat van een wijzigingsbevoegdheid gebruik wordt gemaakt zal een anterieure overeenkomst afgesloten worden of een exploitatieplan moeten worden vastgesteld.

# **4.4 Handhaafbaarheid**

Het ontwikkelen van beleid en de vertaling daarvan in een bestemmingsplan heeft geen zin, indien na de vaststelling van het bestemmingsplan geen handhaving plaatsvindt. Daarom is het belangrijk om reeds ten tijde van het opstellen van een bestemmingsplan aandacht te besteden aan de handhaafbaarheid van de voorgeschreven regels.

Vier factoren zijn van wezenlijk belang voor een goed handhavingsbeleid:

- *a. Voldoende kenbaarheid van het plan* Een goed handhavingsbeleid begint bij de kenbaarheid van het bestemmingsplan bij
degenen die het moeten naleven. De Wro bevat enkele waarborgen ten aanzien van de te volgen procedure: in de bestemmingsplanprocedure zijn een aantal inspraakmomenten ingebouwd.

- *b. Voldoende draagvlak voor het beleid en de regeling in het plan* De inhoud van het plan kan slechts gehandhaafd worden indien het beleid en de regeling in grote kring ondersteund wordt door de gebruikers van het plangebied. Uiteraard kan niet iedereen zich vinden in elk onderdeel van het plan. Een algemene positieve benadering van het bestemmingsplan is echter wel wenselijk.
- *c. Realistische en inzichtelijke regeling*

 Een juridische regeling dient inzichtelijk en realistisch te zijn; dat wil zeggen niet onnodig beperkend of inflexibel. Bovendien moeten de bepalingen goed controleerbaar zijn. De regels moeten derhalve niet meer regelen dan noodzakelijk is.

*d. Actief handhavingsbeleid*

 Het sluitstuk van een goed handhavingsbeleid is voldoende controle van de feitelijke situatie in het plangebied. Daarnaast moeten adequate maatregelen worden getroffen indien de voorschriften worden overtreden. Indien dit wordt nagelaten, ontstaat een grote mate van rechtsonzekerheid.

De gemeente voert een actief handhavingsbeleid. Medewerkers van de gemeente houden zich bezig met het toezicht op de naleving van de Woningwet en de Wro. Het hoofddoel is de controle van de naleving van de verleende vergunningen en het opsporen van illegale bouw.

# **5. JURIDISCHE VERANTWOORDING**

In dit hoofdstuk wordt ingegaan op de regelgeving (regels en verbeelding). In de voorgaande hoofdstukken is reeds op enkele aspecten ingegaan. Uitgangspunt voor de regels is de Standaard Vergelijkbare Bestemmingsplannen 2012 (SVBP 2012) en de op 1 juli 2008 in werking getreden Wet ruimtelijke ordening.

## **5.1 Algemeen**

Hoofdstuk 1 bevat de begrippen (artikel 1) en een bepaling over de wijze van meten (artikel 2); deze worden in alfabetische volgorde gegeven en dienen als referentiekader voor de overige regels.

Hoofdstuk 2 bevat de bestemmingen. Deze artikelen hebben een min of meer vaste opbouw. Hoofdstuk 3 bevat de algemene regels, die van algemeen belang zijn voor het plan. Hoofdstuk 4 bevat tenslotte de overgangsregels en slotregel.

## **5.2 Toelichting op de regels**

### *Hoofdstuk 1: Inleidende regels*

## *Begrippen*

In artikel 1 is een aantal begrippen nader gedefinieerd teneinde onduidelijkheid te voorkomen. Voor een aantal begrippen bevat de SVBP 2012 de begripsbepalingen; in enkele gevallen zijn de in de gemeente gebruikelijke definities opgenomen.

#### *Wijze van meten*

In artikel 2 wordt aangegeven op welke wijze gemeten moet worden bij het beoordelen of de maatvoering in overeenstemming is met de regels. Ook bij de meetregels is de SVBP 2012 grotendeels leidend, aangezien ook de wijze van meten dwingend is voorgeschreven in deze Standaard.

## *Hoofdstuk 2: Bestemmingsregels*

De regels van een bestemming worden als volgt opgevolgd en benoemd:

- 1. Bestemmingsomschrijving, waarin een omschrijving gegeven wordt van de aan de gronden toegekende functies. Als eerste wordt de hoofdfunctie aangegeven, vervolgens worden, indien nodig, de andere aan de grond toegekende functies genoemd. Soms is het nodig een "nadere detaillering van de bestemmingsomschrijving" op te nemen, waarin een verdere uitleg over de omschrijving van de bestemming wordt gegeven.
- 2. In de bouwregels wordt bepaald aan welke voorwaarden de bebouwing moet voldoen. Voor zover nodig wordt een onderscheid gemaakt in woningen, bijbehorende bouwwerken en bouwwerken, geen gebouwen zijnde.
- 3. In de specifieke gebruiksregels wordt beschreven hetgeen gerekend wordt tot een strijdig gebruik van zowel de grond als de bouwwerken.
- 4. Bij sommige bestemmingen wordt aangegeven in welke gevallen en onder welke voorwaarden burgemeester en wethouders met een omgevingsvergunning kunnen afwijken van de regels.
- 5. Indien nodig wordt geregeld dat voor het uitvoeren van sommige werken, geen bouwwerken zijnde, en werkzaamheden een omgevingsvergunning nodig is.

#### *Hoofdstuk 3: Algemene regels*

#### *Anti-dubbeltelregel*

Met de anti-dubbeltelregel wordt geregeld dat grond die eerder bij een verleende vergunning is meegenomen niet nog eens meegenomen mag worden bij de verlening van een nieuwe vergunning.

## *Algemene bouwregels*

In dit artikel zijn bepalingen met betrekking tot ondergronds bouwen opgenomen, alsmede een regeling waarin bepaalde onderwerpen uit de bouwverordening van toepassing verklaard worden. *Algemene afwijkingsregels* 

Het gaat hierbij om een algemene afwijkingsmogelijkheid van de in de regels gegeven maten en normen met betrekking tot het bouwen.

#### *Algemene procedureregel*

De procedureregel schrijft voor op welke wijze een voornemen tot het stellen van nadere eisen kenbaar wordt gemaakt en wie, wanneer hierop kan reageren.

#### Parkeernormen.

Omdat op 29 november 2014 de Reparatiewet BZK 2014 in werking is getreden is de grondslag in de Woningwet verdwenen om stedenbouwkundige bepalingen in de Bouwverordening op te nemen. Daarom moet in het bestemmingsplan een regeling woren opgenomen. Onder verwijzing naar de op 29 januari 2015 vastgestelde 'Nota Parkeernormen Boxmeer 2015' worden parkeernormen vastgelegd die worden gehanteerd bij uitbreiding of wijziging van functies.

### *Hoofdstuk 4: Overgangsrecht en slotregel*

#### *Overgangsrecht*

In deze artikelen is een regeling opgenomen voor bestaande zaken en rechten die niet in overeenstemming zijn met de overige regelingen in dit bestemmingsplan en mits niet strijdig met het voorheen geldende bestemmingsplan met de daaronder begrepen overgangsbepaling. Voor deze bepaling is aansluiting gezocht bij het nieuwe Besluit ruimtelijke ordening, waarin standaard overgangsrecht voor bestemmingsplannen is opgenomen.

#### *Slotregel*

De slotregel bevat de titel van het bestemmingsplan: Rijkevoort

Muziekanten op het Meester Van den Bergplein.

# **6. (VOOR)OVERLEG**

Gezien de omvang van het plangebied is besloten om een voorontwerpbestemmingsplan in procedure te brengen.

Het voorontwerpbestemmingsplan is gezonden naar de Provincie Noord Brabant, Waterschap Aa en Maas en de Dorpsraad Rijkevoort.

Het vooroverleg heeft diverse reacties opgeleverd waarvan verslag is gedaan in de in de bijlagen opgenomen "nota van inspraak en vooroverleg'.

## **BIJLAGEN**

Reg.nr.: R-REV/2014/9962 Voorontwerpbestemmingsplan 'Rijkevoort'.

## **Nota van inspraak en vooroverleg.**

Inleiding.

Het bestemmingsplan 'Kom Rijkevoort' is toe aan een actualisering. Om deze reden is een voorontwerpbestemmingsplan 'Rijkevoort' opgesteld en voor inspraak ter inzage gelegd in de periode van 18 juni t/m 29 juli 2014.

Van de gelegenheid om op het voorontwerp te reageren hebben diverse mensen uit Rijkevoort gebruik gemaakt waarvan hier verslag wordt gedaan.

1. Bewoners/eigenaren van de panden Hoogeindsestraat 5a,7, 7a en 9.

Zij constateren dat de geldende bestemming 'gemengde doeleinden 2' is weggenomen en daarvoor in de plaats de bestemming 'wonen' is opgelegd.

Omdat er bij de diverse mensen plannen bestaan tot het oprichten van diverse activiteiten wordt er voor gepleit om de nu geldende bestemming te handhaven.

Reactie.

De constatering is juist. De bestemming 'gemengde doeleinden 2' is weggenomen omdat is geconstateerd dat de afgelopen planperiode niemand van de mogelijkheid gebruik heeft gemaakt een activiteit op deze locatie op te richten.

In het nieuwe plan wordt een regeling opgenomen dat relatief eenvoudig wordt een onderneming op te richten in het centrum van Rijkevoort. Omwille van de compactheid is deze regeling alleen van toepassing op een beperkt gebied, i.c. de Kapelstraat en een klein deel van de Hoogeindsestraat.

Hierop volgend heeft een briefwisseling plaatsgevonden waarbij de nieuwe gebruiksregeling van de bestemming 'wonen' onder de aandacht is gebracht.

Geconstateerd moet worden dat deze regeling nog ver afstaat van de mogelijkheden die het nu geldende bestemmingsplan biedt, is de alsnog voor dit deel van de Hoogeindsestraat de bestemming 'Gemengd' opgenomen waarmee tegemoet is gekomen aan de wensen.

2. Eigenaar Hoogeindsestraat naast huisnummer 10.

Hier wordt verzocht om aansluitend aan belendende percelen ook een gemengde bestemming op dit perceel te leggen.

Reactie.

Op dit kavel rust een woonbestemming. Er is geen enkele reden om ook hier de bestemming 'Gemengd' op te leggen.

Ook de panden met de huisnummers 6, 8 en 8a hebben momenteel de bestemming wonen. In het ontwerpbestemmingsplan zal dat worden overgenomen om het beoogde doel, een compact deel van het Rijkevoortse centrum ruimere gebruiksmogelijkheden te bieden, na te streven. Zie ook onder1.

### 3. Werkgroep Sassenkamp.

De werkgroep brengt de onderwerpen geur, luchtkwaliteit en oppervlaktewater onder de aandacht. Zij is van mening dat in de toelichting van het voorontwerpbestemmingsplan aan deze aspecten onvoldoende aandacht is besteed.

Bestreden wordt de stelling dat over het plangebied geen geurcontouren liggen. Daarbij wordt verwezen naar de aanwezige bedrijven buiten de kern zoals aan de Sassekamp 10 die er de oorzaak van is dat op de woningen aan de Kampweg een belasting rust van 6ou/m³ . Onder verwijzing naar plannen om 20 miljoen liter verontreinigd water te lozen op een langs het dorp lopende ecologische verbindingszone, wordt aandacht gevraagd voor een nadere onderbouwing van de waterparagraaf.

Reactie.

Op grond van de Verordening geurhinder en veehouderij 2008 is voor de kern Rijkevoort een voorgrondbelasting vastgesteld van 3 o.u. De vergunde contouren van bedrijven rondom de kern lopen deels over het plangebied.

Qua achtergrondniveau blijkt uit de geurevaluatie 2013 dat in het overgrote deel van het plangebied sprake is van een acceptabel geurniveau.

Uit onderzoek naar fijnstof in deze gemeente is gebleken dat er in Rijkevoort een jaargemiddelde concentratie van fijnstof heerst van 25-30 ug/m³ . De fijnstofnorm in de Verordening Ruimte 2014 van de provincie Noord Brabant bedraagt 31,2 ug/m³.

Dit nieuwe bestemmingsplan heeft een conserverend karakter, nieuwbouw is, anders dan reeds was geregeld in bestaande bestemmingsplannen, niet opgenomen. Geur en/of stofhinder speelt daarom geen rol.

Er is op grond van de Waterwet een vergunning afgegeven voor het lozen van 20.000m³ water. Het doel van Waterwet is: voorkomen en waar nodig beperken van overstromingen, wateroverlast en waterschaarste, in samenhang met bescherming en verbeteren van de chemische en ecologische kwaliteit van watersystemen en vervulling van maatschappelijke functies door watersystemen.

De taak daarvan ligt bij de beheerder, i.c. het Waterschap Aa en Maas.

Het doel van dit bestemmingsplan is gericht op bebouwing- en gebruiksvoorschriften in ruimtelijke zin waarbij wordt beoogd bij intensievere bebouwing en verharding op een goede en verantwoorde manier het water af te voeren.

De toelichting zal op de onderdelen geur en stof worden aangevuld.

# 4. Kampweg 5.

Het voornemen bestaat om de voormalige champignonkwekerijen te slopen en daarvoor in de plaats een nieuwe bedrijfsruimte op te richten. In dat verband wordt verzocht de bouwvlakken aan te passen.

### Reactie.

Het samenvoegen van de bouwvlakken, zoals die waren opgenomen in het geldend bestemmingsplan, leidt tot een stedenbouwkundige verbetering en wel in die zin dat er compacter kan worden gebouwd. Het voorontwerp wordt hier op aangepast.

### 5. Hapseweg 22

Namens de eigenaar van het perceel wordt gepleit voor handhaving van de huidige bestemming (agrarisch).

Reactie.

Bij de totstandkoming van het voorontwerp is onder andere de contour gevolgd van het gebied dat als 'bestaand stedelijk gebied' is aangemerkt in de Verordening Ruimte 2014 van de Provincie Noord Brabant.

Nu blijkt dat de bedrijfsactiviteiten op het perceel Hapseweg 22 nog volop aanwezig zijn en de wens wordt geuit om de bestemming te laten zoals die nu is, is de meest logische oplossing om het perceel in het plan 'Buitengebied 2008' te laten.

### 6. Perceel naast Hapseweg 22.

Namens de eigenaar wordt gepleit voor het opnemen van een bouwmogelijkheid voor een woning. Geconstateerd wordt dat het perceel Hapseweg 22 nu is opgenomen binnen de contouren van het voorontwerpbestemmingsplan 'Rijkevoort' en dat gegeven de wens rechtvaardigt om een bouwmogelijkheid toe te voegen.

# Reactie.

Indien een perceel opgenomen wordt in dit voorontwerpbestemmingsplan betekent dat niet automatisch dat er ruimte ontstaat een woning toe te voegen. Er zijn in Rijkevoort voldoende mogelijkheden om in de volkshuisvestingsvraag te voorzien. De vraag is bovendien niet zozeer gericht op dure koopwoningen maar vooral op betaalbare (huur-) woningen. Een dergelijke woning is op dit kavel niet te realiseren, respectievelijk om milieuhygiënische redenen niet realiseerbaar vanwege de aanwezigheid van een (agrarisch) bedrijf in de directe nabijheid. Tot slot betreft het hier een conserverend bestemmingsplan waarbij in principe geen nieuwe ontwikkelingen worden meegenomen.

De plangrens wordt teruggelegd op die van het geldend bestemmingsplan.

## 7. Molenbiotoop.

Zowel de molenaar, als de Stichting Molens gemeente Boxmeer als Vereniging De Hollandse molen, reageren op de enigszins bijgestelde opzet van de regelgeving met betrekking tot de molenbiotoop van de molen Luctor et Emergo aan de Kapelstraat.

Men pleit er voor om de bestaande regeling ook in het nieuwe bestemmingsplan op te nemen. De nu voorgestelde regeling kan tot verwarring leiden en is minder gunstig voor het blijven functioneren van de molen.

Daarnaast pleit men er voor om voor de bebouwing aan de weg 'Aan de Capelle' dezelfde hoogtematen mee te geven als in het betreffende bestemmingsplan 'Kapelstraat' is opgenomen.

## Reactie.

Aan de wens van de molenaar, vereniging en Stichting wordt volledig tegemoet gekomen. Dat betekent dat de huidige regeling integraal in het ontwerpbestemmingsplan zal worden opgenomen. Uiteraard wordt ook de toelichting daar op aangepast.

Dat geldt ook voor de bebouwingsregeling van de bebouwing aan de straat 'Aan de Capelle'.

8. Provincie Noord Brabant.

Het voorontwerpbestemmingsplan heeft geen aanleiding gegeven tot het plaatsen van opmerkingen.

9. Waterschap Aa en Maas.

Het waterschap adviseert als volgt;

a. reserveringsgebied waterberging.

Omdat geen nieuwe ontwikkelingen zijn voorzien is het niet noodzakelijk een reserveringsgebied voor waterberging op te nemen langs de Sint Anthonisloop.

b. leggerwatergangen.

Ten noorden van het perceel Rijkevoortsedijk 33 ligt een watergang. Verzocht wordt om deze met de bestemming 'water' in het plan op te nemen.

c. Uitbreiding woonbestemming.

Langs de panden Beekdal 11 en Laageindsedijk 16 lijkt sprake van uitbreiding van de woonbestemming. Verzocht wordt de bestemming uit het geldende bestemmingsplan over te nemen.

d. Rioolpersleiding

Verzocht wordt de in noordoostelijke richting aangeduide persleiding niet meer in het plan op te nemen.

Reactie.

Ad. a. Er wordt geen reserveringsgebied in de verbeelding en regels opgenomen.

Ad. b. De watergang achter Rijkevoortsedijk 33 wordt in het plan opgenomen.

Ad. c. Bij het perceel Beekdal 11 is niet de bestemming maar de bebouwingsmogelijkheid uitgebreid. Het plan zal op dit onderdeel worden aangepast en wel in die zin dat de

bebouwingsmogelijkheden op de gewenste afstand tot de watergang verwijderd blijven.

De begrenzing van de achterste perceelsgrens van Laageindsedijk 16 was niet nauwkeurig genoeg in beeld gebracht. Dat wordt gecorrigeerd naar de feitelijke situatie, c.q. de nu geldende plangrens.

Ad.d. De aanduiding was destijds bedoeld om het gebied te reserveren voor de aanleg van een nieuwe leiding. Inmiddels is duidelijk geworden dat de geplande leiding niet wordt aangelegd en heeft de aanduiding verder ook geen nut. Het verzoek wordt gehonoreerd.

## 10. Overig.

Tijdens de ter inzage legging zijn er kleine onvolkomenheden aangetroffen in vooral de verbeelding. Deze worden uiteraard gecorrigeerd en in het ontwerpbestemmingsplan opgenomen.

Boxmeer, 21 oktober 2014 Burgemeester en wethouders van Boxmeer,

# **Rapportage LPG groepsrisico, inclusief berekeningsmodule d.d. 10 december 2014**

Verantwoording groepsrisico gemeente Boxmeer Bestemmingsplan Rijkevoort

#### 1. Inleiding

#### 1.1 Aanleiding

Deze verantwoording groepsrisico heeft betrekking op het bestemmingsplan Rijkevoort. Doel van het bestemmingsplan Rijkevoort is het bieden van een actuele juridische regeling voor de gehele kern. Het bestemmingsplan Rijkevoort is gericht op het beheer van de bestaande situatie waarin geen nieuwe ontwikkelingen worden voorzien. Er is derhalve sprake van een zogenaamd conserverend bestemmingsplan. Wel zijn er een aantal wijzigingsbevoegdheden in het bestemmingsplan opgenomen. Deze gebieden liggen buiten het invloedsgebied van het LPGtankstation.

Deze verantwoording groepsrisico verwijst naar paragraaf 4.1.3 externe veiligheid van de toelichting BP Rijkevoort: aanvulling/wijziging van 10-12-2014. Deze milieuparagraaf bevat ondermeer de resultaten van onderzoek naar het aspect externe veiligheid dat is uitgevoerd ten behoeve van het op te stellen bestemmingsplan. Daarbij is zowel het plaatsgebonden risico (PR) als het groepsrisico (GR) onderzocht. Voor de onderzoeksresultaten ten aanzien van het PR wordt verwezen naar deze milieuparagraaf.

Ten aanzien van het groepsrisico is in het rapport geconcludeerd dat een verantwoording groepsrisico dient te worden opgesteld vanwege de ligging van het plangebied binnen het invloedsgebied van een Bevi-inrichting.

Voor het transport over weg is geconcludeerd dat een beperkte verantwoording van het groepsrisico volstaat. Dit vanwege de ligging van het plangebied binnen het invloedsgebied van de A73. Om deze reden moet wel rekening worden gehouden met de effecten van een mogelijke calamiteit (ook wel aangeduid als beperkte verantwoording). Hiertoe is het advies van Veiligheidsregio met betrekking tot deze aspecten meegenomen in deze verantwoording.

Met voorliggend document heeft de gemeente Boxmeer invulling gegeven aan de verantwoording van het groepsrisico. Voor deze verantwoording groepsrisico is advies aangevraagd aan de Veiligheidsregio Brabant Noord. Het ingediende advies d.d. 12 december 2014, opgenomen in de bijlage1, is in deze verantwoording verwerkt.

#### 1.2 Wettelijk kader

Het externe veiligheidsbeleid in Nederland berust op een tweetal kwantitatieve pijlers; het plaatsgebonden risico en het groepsrisico.

### Plaatsgebonden risico:

Het plaatsgebonden risico is de berekende kans per jaar, dat een persoon overlijdt als rechtstreeks gevolg van een ongeval bij een risicobron, aangenomen dat hij op die plaats permanent en onbeschermd verblijft.

De norm in een nieuwe situatie voor kwetsbare objecten, zoals woningen, bedraagt de kans van 1 op 1 miljoen per jaar. Het gebied waarbinnen deze norm wordt overschreden wordt begrensd door de 10-6 contour. Deze norm is juridisch hard.

#### Groepsrisico:

Het groepsrisico is een maat om de kans weer te geven dat een incident met dodelijke slachtoffers voorkomt. Tevens wordt het groepsrisico beschouwd als maat voor de maatschappelijke ontwrichting welke kan ontstaan ten gevolge van een incident. Het gebied waarbinnen het groepsrisico dient te worden beschouwd is het invloedsgebied.

Het groepsrisico is niet ruimtelijk, met contouren, weer te geven.

Verantwoording groepsrisico inrichtingen:

De verantwoordingsplicht groepsrisico is van toepassing binnen het invloedsgebied van een risicovolle inrichting waarop het Besluit externe veiligheid inrichtingen (Bevi) van toepassing is. In artikel 2, lid 1 van het Bevi is opgesomd wat wordt verstaan onder risicovolle inrichtingen. Voor de toepassing van het Bevi, wordt een ruimtelijk besluit gezien als een nieuwe situatie.

Bestemmingsplan Rijkevoort ligt binnen het invloedsgebied van een Bevi-inrichting waardoor verantwoording van het groepsrisico van toepassing is. Het betreft de inrichting LPG-tankstation Hendriks Rijkevoort BV.

Verantwoording groepsrisico transportassen:

Naast de invloed van de risicovolle inrichtingen speelt de verantwoordingsplicht groepsrisico een rol bij transportassen waarop de Circulaire Risiconormering Vervoer Gevaarlijke Stoffen, 31 juli 2012 van toepassing is. Deze circulaire als ook de Wet Basisnet verplicht het bevoegd gezag om een beoordeling en afweging van de externe veiligheid mee te nemen bij ruimtelijke plannen die in de directe nabijheid zijn gelegen van een transportas waarover vervoer met gevaarlijke stoffen plaatsvinden.

Betreffende circulaire is een voorloper van de in de Nota Vervoer Gevaarlijke Stoffen aangekondigde wettelijke verankering van het beleid, in het Besluit externe veiligheid transportroutes (Bevt) als ook de Wet vervoer gevaarlijke stoffen (Wet Basisnet). Deze verankering zal waarschijnlijk medio 2015 plaatsvinden.

Op basis van de Circulaire dient verantwoording van het groepsrisico plaats te vinden indien sprake is van een toename van het groepsrisico als gevolg van het betreffende plangebied. Indien sprake is van een groepsrisico gelegen boven de oriënterende waarde dient altijd verantwoording plaats te vinden, ook als er geen sprake is van een toename.

Vooruitlopend op het toekomstige Besluit externe veiligheid transportroutes (Bevt), welke de circulaire (naar verwachting) medio 2015 zal vervangen. Uit de concepttekst van dit besluit valt te lezen dat ten aanzien van de verantwoordingsplicht groepsrisico, net als bij het Besluit externe veiligheid buisleidingen (Bevb), onderscheid wordt gemaakt tussen een volledige verantwoording en een beperkte verantwoording van het groepsrisico. Een volledige verantwoording kan achterwege blijven indien kan worden aangetoond dat:

a. het groepsrisico, niet hoger is dan 0,1 maal de oriëntatiewaarde voor het groepsrisico, of;

b. het groepsrisico, gelet op de redelijkerwijs te verwachten verandering van de dichtheid van personen, met niet meer dan 10% toeneemt en;

c. de oriëntatiewaarde, gelet op de dichtheid van personen, niet wordt overschreden.

Een beperkte verantwoording houdt wel rekening met de effecten van een calamiteit en vindt alleen plaats als het plangebied binnen het invloedsgebied (effectgebied) van transportassen is gelegen.

Indien sprake is van een volledige verantwoording dienen maatregelen ter beperking van het GR, alternatieve ruimtelijke ontwikkelingen met een lager GR en mogelijkheden en voorgenomen maatregelen ter beperking van de omvang van een calamiteit te worden overwogen.

Uit de milieuparagraaf, met hierin opgenomen de externe veiligheidonderzoeken, blijkt dat een uitgebreide verantwoording van het groepsrisico met betrekking tot het transport over de weg, water, spoor en door buisleidingen achterwege kan blijven. De in de nabijheid van het plangebied gelegen transportassen hebben geen gevolgen voor de Ruimtelijke invulling van het plangebied. Wel is in deze verantwoording rekening gehouden met de effecten van een calamiteit als gevolg van het vervoer van gevaarlijke stoffen over de weg.

# 2. Verantwoording groepsrisico

# 2.1 Toelichting

Voor het groepsrisico moet worden beschouwd welke populatie mogelijk wordt getroffen door een ongeval met gevaarlijke stoffen, in onderhavige situatie een ongeval (warme BLEVE) met een tankwagen gevuld met brandbare gassen (LPG) op het tankstation of een ongevalscenario met toxische stoffen (vervoer over de weg). De gevolgen van het nieuwe bestemmingsplan voor het groepsrisico zijn bekend en vormen samen met de aanwezige mogelijkheden tot voorbereiding van bestrijding en beperking van de omvang van een calamiteit en de mogelijkheden tot zelfredzaamheid van in de nabijheid aanwezige personen, de basis voor de verantwoording groepsrisico.

Ten aanzien van het plangebied is advies aan Veiligheidsregio Brabant Noord in het kader van het Bevi en de Circulaire Risiconormering Vervoer Gevaarlijke Stoffen (circulaire) gevraagd. De brandweer heeft, gezien de afstand van de ontwikkellocatie tot de relevante risicobronnen en vanwege het conserverend karakter van het plan een beperkt advies afgegeven. Dit advies is vooral toegesneden op de verbetering van de veiligheid in het plangebied met betrekking tot bestrijdbaarheid.

# 2.2 Inrichtingen

## LPG-tankstation Hendriks Rijkevoort

De maximale doorzet van het tankstation is in de omgevingsvergunning (activiteit milieu) beperkt tot 1000 m3 LPG per jaar. Het invloedsgebied is gelegen tot op een afstand van 150 meter vanaf het vulpunt en vanaf het ondergronds gelegen reservoir. Voor de inrichtingen is een groepsrisicoberekening uitgevoerd met de LPG-rekentool. Een berekening is uitgevoerd ervan uitgaande dat de maatregelen uit het LPG-convenant zijn toegepast en tevens is een berekening uitgevoerd zonder toepassing van deze maatregelen. Uit de berekeningen blijkt dat het groepsrisico in beide gevallen is gelegen ruim onder de oriënterende waarde (OW). Het groepsrisico zonder toepassing maatregelen bedraagt 0.022 van de OW en met toepassing bedraagt het groepsrisico 0.003 van de OW. Omdat het een conserverend plangebied betreft is er geen sprake van een toename van het groepsrisico als gevolg van het plangebied.

## 2.1 Maatregelen en alternatieven

Met betrekking tot mogelijkheden binnen het plangebied om het groepsrisico als gevolg van de Bevi-inrichting terug te dringen wordt opgemerkt dat de maatregelen uit het LPG-convenant, bestaande uit toepassing van een verbeterde vulslangen en LPG-tankwagens voorzien van een hittewerende bekleding inmiddels zijn toegepast. Hoewel deze maatregelen nog niet zijn verankerd in regelgeving worden de maatregelen al toegepast. Alle Nederlandse transporteurs hebben hun LPG-tankwagens inmiddels voorzien van hittewerende bekleding.

Daarnaast is in de omgevingsvergunning van het LPG-tankstation de jaardoorzet LPG beperkt. Hiermee is het groepsrisico gefixeerd op het huidige niveau.

### 2.2 Bestrijding en beperking van omvang calamiteit

Om effectief en efficiënt hulp te kunnen bieden ten tijde van een ongeval zijn de opkomsttijd, de bereikbaarheid en de bluswatervoorzieningen van belang. De hulpverleningsdiensten moeten voldoende capaciteit beschikbaar hebben om alle effecten binnen een kort tijdsbestek te kunnen bestrijden.

De organisatie van de Veiligheidsregio is van hoge kwaliteit en de Veiligheidsregio is over het algemeen voldoende uitgerust met materieel en gekwalificeerde mensen om binnen 75 minuten na het ontstaan van een calamiteit bij een LPG-tankstation het ontwikkelen van een BLEVE tegen te

gaan. Een grotere investering in materieel of menskracht staat niet zonder meer in verhouding tot de zeer kleine kans dat een calamiteit bij een LPG-tankstation optreedt. Ook de kosten van saneren van LPG-tankstations, zijn in het licht van de door de branche genomen maatregelen, onevenredig hoog. Dit maakt dat de aanwezigheid van LPG-tankstations onder voorwaarden acceptabel gevonden kan worden.

Deze voorwaarden zijn maatregelen die de beheersbaarheid waarborgen zoals de aanwezigheid van voldoende bluswater en een goede bereikbaarheid van de LPG-tankwagen. Bereikbaarheid van de tankwagen is goed door bereikbaar vanuit verschillende zijden. De veiligheidsregio merkt op dat de bluswatervoorziening op het bedrijventerrein Veldweg onvoldoende is afgestemd op het brandrisicoprofiel in dit gebied. Naast het LPG tankstation bevinden zich enkele bedrijven waardoor sprake is van een hoge vuurlast in dit gebied. In het gebied liggen 4 brandkranen op een waterleiding 110 mm welke van 1 kant wordt gevuld. De capaciteit van deze voorziening bedraagt max.1000 liter per minuut wat voor een ontwikkelde brand of het adequaat kunnen koelen van een tankwagen mogelijk onvoldoende is. Een secundaire bluswatervoorziening is binnen redelijke afstand niet aanwezig. De Veiligheidsregio adviseert derhalve om op het bedrijventerrein aan de Veldweg een secundaire bluswatervoorziening in de vorm van een geboorde put aan te leggen.

Indien zich een incident voordoet is de Veiligheidsregio Brabant Noord voldoende ingericht om binnen het eerste uur materieel te kunnen leveren en het incident te bestrijden. De medische hulpverleningscapaciteit is onvoldoende. Interregionale bijstand zal noodzakelijk zijn.

## 2.3 Zelfredzaamheid

De zelfredzaamheid geeft aan in welke mate de aanwezigen in staat zijn om zich op eigen kracht in veiligheid te brengen. Bij een ongeval met een explosieve stof of een brandbare vloeistof komt het neer op zo snel mogelijk op veilige afstand verwijderd raken van de plaats van de dreigende explosie of plasbrand. Bij een toxisch scenario als gevolg van een calamiteit op de snelweg kan binnen worden geschuild door ruimen en deuren te sluiten en eventuele mechanische ventilatie uit te schakelen.

De zelfredzaamheid kan als redelijk worden beoordeeld. Voor zorgfuncties geldt in z'n algemeenheid dat de zelfredzaamheid slecht is. Deze functies zijn echter binnen het invloedsgebied van het LPG-tankstation en de snelweg niet aanwezig.

Risicocommunicatie vindt plaats in een situatie waarin zich (nog) geen calamiteit of ernstig incident heeft voorgedaan. In deze fase is het de plicht van de overheid om de bevolking te wijzen op hun zelfredzaamheid en de activiteiten van diezelfde overheid om risico's te voorkomen. Het risicocommunicatieproces begint bij het veiligheidsbeleid van gemeenten en provincies. Welke omgevingsrisico's zijn er en wat doet de overheid om deze zo klein mogelijk te houden. Maar ook: wat kan/moet de burger zelf doen om de risico's of gevolgen van een incident te beperken. De regierol voor risicocommunicatie ligt momenteel bij de Veiligheidsregio. De Veiligheidsregio heeft een beleidsplan opgesteld waar de taak rondom risicocommunicatie in is opgenomen. Hierbij wordt ervan uitgegaan dat de risicocommunicatie bij de gemeenten ligt. Naar aanleiding van het beleidsplan van de Veiligheidsregio worden communicatieactiviteiten van de gemeenten gepland en geraamd.

### 3. Conclusie Verantwoording groepsrisico

Op basis van de beschouwde scenario's en het beperkte groepsrisico acht de gemeente de herziening van het bestemmingsplan Rijkevoort verantwoord.