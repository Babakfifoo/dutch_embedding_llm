# **Toelichting bestemmingsplan 'Toldijk 17, Hekelingen' Gemeente Nissewaard**

*Vastgesteld 2019*

# **Bestemmingsplan**

## **Toldijk 17, Hekelingen**

## **gemeente Nissewaard**

**Toelichting** Bijlagen

**Regels**

**Verbeelding** Schaal 1:1.000

**Status** Vastgesteld 2019

Identificatienummer: NL.IMRO.1930.BPTOLDIJK17a-3001

#### **INHOUDSOPGAVE PAG.**

**1. Inleiding 4** 1.1 Aanleiding 4 1.2 Bestaande en voorheen aanwezige situatie 5 1.3 Wensen herbouw en nieuwbouw 7 **2. Beleidskader 10** 3.1 Inleiding 10 3.2 Rijks beleid 10 3.3 Provinciaal beleid 11 3.4 Gemeentelijk beleid 15 3.5 Conclusie 21 **3. Omgevingsaspecten 22** 3.1 Bodem 22 3.2 Geluid 22 3.3 Luchtkwaliteit 23 3.4 Bedrijven en milieuzonering 24 3.5 Externe veiligheid 24 3.6 Mer beoordeling 26 3.7 Waterhuishouding 27 3.8 Flora en fauna 28 3.9 Archeologische waarden en cultuurhistorie 28 3.10 Kabels en leidingen 29 **4. Juridische planbeschrijving 30** 4.1 Inleiding 30 4.2 Juridische vormgeving 30 4.3 Handhaving 33 **5. Uitvoerbaarheid 34** 5.1 Economische uitvoerbaarheid 34 5.2 Maatschappelijke uitvoerbaarheid 34 5.3 Zienswijzen 34

#### **Bijlage:**

#### **-Verkennend bodemonderzoek** (Inventerra d.d. 6 november 2017, projectnr. 17-2248-R01JV) **-Archeologisch onderzoek** (Transect d.d. 5 oktober 2017, projectnr. 17070017) **-Advies BOOR inzake Toldijk 17c** (brief 17 juli 2019, kenmerk AS19/10166-19/0014872)

#### **-Ecologische quick scan**

(Quick scan d.d. 7 september 2017, projectnr. INVE2017-4-RAP1)

## **1. Inleiding**

#### **1.1 Aanleiding**

De eigenaar van het perceel Toldijk 17 te Hekelingen wil graag de voormalige agrarische bebouwing op dat perceel afbreken. Daarvoor in de plaats zal de voormalige boerderij worden herbouwd, waarbij de voorheen aanwezige karakteristieken van die bebouwing zullen terugkomen. Daarnaast wordt een woning in het lint van de Toldijk gebouwd.

Het betreft de percelen, kadastraal bekend gemeente Spijkenisse, sectie N, nr. 3624 en 4622.

**Figuur 1.1 tekeningen kadaster**

In het verleden was op het perceel Toldijk 17 een gemengd agrarisch bedrijf gevestigd. De agrarische bedrijfswoning met aangebouwde schuur is in 2016 afgebrand. Enkele andere voormalige agrarische bedrijfsgebouwen zijn nog aanwezig op het perceel. In het geldende bestemmingsplan 'Hekelingen 2012' hebben de percelen de bestemming Agrarisch gekregen.

De boerderij die wordt herbouwd en de nieuwe woning zullen beide als burgerwoning worden bewoond. De boerderij zal worden bewoond door de eigenaar van het perceel. De nieuwe woning is voor een van de kinderen bestemd. De bouw van burgerwoningen is in strijd met de aanwezige agrarische bestemming.

De gemeente Nissewaard is bereid om mee te werken aan de plannen door het vaststellen van een herziening van het geldende bestemmingsplan. Voorliggend bestemmingsplan ziet hier op toe.

#### **1.2 Bestaande en voorheen aanwezige situatie**

Op het perceel was tot 2016 als hoofdbebouwing een boerderij aanwezig, bestaande uit de agrarische bedrijfswoning met daarachter tegenaan gebouwd de boerderijschuur. Hierna eerst een foto van die bebouwing, daarna een foto uit de nacht van 12 maart 2016 waarbij het gebouw is afgebrand.

**Figuur 1.3: foto voorheen aanwezige boerderij**

**Foto 1.4: foto brand in boerderij**

Naast deze bebouwing zijn er nog diverse andere gebouwen aanwezig op het perceel. Hierna een collage van foto's van die voormalige agrarische bedrijfsbebouwing.

**Figuur 1.5: foto's aanwezige voormalige bedrijfsbebouwing**

Hierna is de bestaande bebouwing op tekening weergegeven.

De deplorabele bouwkundige staat van de nog aanwezige bebouwing en de algehele situatie na de genoemde brand maakt, dat er sprake is van een bedenkelijke ruimtelijke kwaliteit van het perceel met opstallen.

#### **1.3 Wensen herbouw en nieuwbouw**

Het plan van de initiatiefnemer is om alle nog aanwezige bebouwing te slopen. Daarvoor in de plaats is het de wens om een boerderijwoning te realiseren die qua opzet en vormgeving verwant zal zijn aan de afgebrande boerderij. Met deze historiserende bouwwijze wordt geappelleerd aan de historisch aanwezige bebouwing.

Er is onderzoek gedaan naar oude bouwtekeningen c.q. vergunningen van de bestaande bebouwing. In het Streekarchief Voorne-Putten en Rozenburg in Brielle is gezocht naar dergelijke documenten. Het blijkt zo te zijn dat de eerste documenten van het adres Toldijk 17 uit 1916 dateren. Het ging daarbij om een vergunning verleend door burgemeester en wethouders van de gemeente Hekelingen voor het vergroten van een koeienstal.

De vergunning voor de oorspronkelijke woning is niet aanwezig, want die is ouder dan 1916. Wel is een vergunning gevonden voor de (minder fraaie) uitbreiding van de woning aan de linkerzijde van de voorgevel. Dit is een vergunning uit 1951. De details van de voorgevel, zoals de daklijst, zijn niet op die tekening vermeld.

**Figuur 1.7: tekening bouwvergunning 1951**

De wens om historiserend te bouwen moet daarom ingevuld worden aan de hand van de foto's van de vroegere bebouwing.

Hierna is de situering van de gewenste bebouwing weergegeven. In hoofdstuk 2, paragraaf 2.4.3 en 2.4.4 wordt verder ingegaan op de situering en beeldkwaliteit.

Ter plaatse van de voormalige agrarische bebouwing wordt een nieuwe boerderijwoning met schuur gebouwd. De extra woning wordt in het lint van de Toldijk gebouwd. Het lint van de Toldijk loopt vanaf de kern van Hekelingen zuidelijk richting Spui. Hierna is deze lintbebouwing weergegeven, links de bestaande situatie en recht met gewenste nieuwe

**Figuur 1.9: Bestaande lintbebouwing Figuur 1.10: Nieuwe situatie lintbebouwing**

**Figuur 1.12: Ingezoomd bestaand Figuur 1.13 Ingezoomd nieuw**

### **2. Beleidskaders**

#### **2.1 Inleiding**

In dit hoofdstuk worden de hoofdlijnen beschreven van het relevante beleid van het rijk, provincie, regio en gemeente.

#### **2.2 Rijksbeleid**

#### *2.2.1 Structuurvisie Infrastructuur en Ruimte (2012)*

De Structuurvisie Infrastructuur en Ruimte is in 2012 in werking getreden. In de SVIR kiest het Rijk drie doelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijk-economische structuur van Nederland;
- Het verbeteren en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

In de SVIR wordt ten aanzien van het onderwerp 'Verstedelijkings- en landschapsbeleid' aangegeven, dat het Rijk dit overlaat aan de provincies en gemeenten. Gemeenten krijgen ruimte voor kleinschalige natuurlijke groei geënt op het bouwen van huizen die aansluiten bij de woonwensen van mensen. Het plan voor de herbouw van de boerderij en de bouw van één extra woning in Hekelingen voldoet aan de uitgangspunten van de SVIR. Binnen het plangebied bevinden zich overigens geen ruimtelijke belangen zoals benoemd in de SVIR.

#### **Ladder voor duurzame verstedelijking**

Op 1 oktober 2012 is het Besluit ruimtelijke ordening (Bro) gewijzigd, en is 'de ladder voor duurzame verstedelijking' daaraan toegevoegd. Deze ladder is op 1 juli 2017 aangepast. Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. De ladder beoogt een zorgvuldige afweging en transparante besluitvorming bij alle ruimtelijke en infrastructurele besluiten. In paragraaf 2.3.1 wordt bij de behandeling van het provinciaal ruimtelijk beleid ingegaan op de ladder, kortheidshalve wordt daarnaar verwezen.

#### *2.2.2 Besluit algemene regels ruimtelijke ordening (Barro)*

Het Rijk legt met het Besluit algemene regels ruimtelijke ordening (Barro) de nationale ruimtelijke belangen juridisch vast. Het Barro is het inhoudelijke beleidskader van de rijksoverheid waaraan bestemmingsplannen van gemeenten moeten voldoen. De volgende onderwerpen uit de AMvB Ruimte moet worden vertaald in bestemmingsplannen, Project Mainportontwikkeling Rotterdam, Kustfundament, Grote Rivieren, Waddenzee en Waddengebied, Defensie en Erfgoederen van uitzonderlijke universele waarde.

Daarna is het Barro nog aangevuld met de ruimtevraag voor de onderwerpen hoofdinfrastructuur, de elektriciteitsvoorziening, de ecologische hoofdstructuur en waterveiligheid.

Binnen het plangebied bevinden zich geen ruimtelijke belangen zoals benoemd in de Barro. Een doorvertaling is dan ook niet benodigd.

#### **2.3. Provinciaal beleid**

#### **De Omgevingsverordening Zuid-Holland en de Omgevingsvisie Zuid-Holland**

De Omgevingsverordening en de Omgevingsvisie Zuid-Holland zijn op 1 april 2019 in werking getreden. Deze vervangen de Verordening Ruimte en de Visie Ruimte.

Het nieuwe omgevingsbeleid bestaat uit de volgende onderdelen:

[De introductie op het Omgevingsbeleid,](https://www.zuid-holland.nl/publish/pages/22996/bijlageintroductie.pdf) waarin opgenomen de ruimtelijke hoofdstructuur, een overzicht van de samenhangende beleidskeuzes per provinciale beleidsopgave en de ontwikkelrichting die is opgenomen onder 'Ambities en sturing'. [Een beschrijving van de omgevingskwaliteit van Zuid-Holland,](https://www.zuid-holland.nl/publish/pages/22997/bijlageruimtelijkekwaliteit.pdf) waaronder de provinciale inzet voor het verbeteren van de ruimtelijke kwaliteit.

De provincie wil met haar Omgevingsvisie een uitnodigend perspectief bieden, zonder een beoogde eindsituatie te schetsen. Daarom omvat de Omgevingsvisie geen eindbeeld voor 2030 of 2050, maar wel ambities die voortkomen uit actuele maatschappelijke opgaven.

#### **Stedelijke ontwikkeling**

Nieuwe stedelijke ontwikkelingen in het gebied buiten bestaand stads- en dorpsgebied (BSD) zijn op basis van artikel 6.10 van de verordening pas mogelijk als na toepassing van de ladder voor duurzame verstedelijking blijkt dat dit binnen bestaand stads- en dorpsgebied niet mogelijk is. Het bouwplan voorziet in de herbouw van de af te breken/afgebrande voormalige agrarische bebouwing, maar dan voor burgerbewoning. Er wordt een extra woning gebouwd in het lint van de Toldijk. Per saldo neemt de omvang van de bebouwing in het gebied niet toe, met dien verstande dat alle bebouwing wordt vernieuwd.

Artikel 3.1.6, lid 2 van het Bro bepaalt ten aanzien van de werking van de ladder, dat de ladder toegepast moet worden bij bestemmingsplannen, die een nieuwe stedelijke ontwikkeling mogelijk maken. Ingevolge artikel 1.1.1, eerste lid, aanhef en onder i, van het Bro wordt verstaan onder stedelijke ontwikkeling: ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen. Op zich is hier sprake van een nieuwe (stedelijke) ontwikkeling, omdat het betreft het realiseren van twee burgerwoningen. Op zich komen die wel in de plaats van bestaande agrarische bebouwing. Uit jurisprudentie blijkt dat het realiseren van een enkele woning niet als een nieuwe stedelijke ontwikkeling in de zin van artikel 3.16, tweede lid, Bro wordt beschouwd (zie ABRvS 28 juni 2017 ECLI:NL:RVS:2017:1724).

Om deze reden hoeft de ladder der duurzame verstedelijking in dit geval niet te worden 'afgelopen'.

#### **Bestaand stads-en dorpsgebied.**

In figuur 2.1 is de kaart van het bestaande stads- en dorpsgebied weergegeven. De provincie kiest ervoor om verstedelijking zoveel mogelijk in bestaand bebouwd gebied te concentreren. Hiermee worden investeringen in de gebouwde omgeving gebundeld, waardoor de kwaliteit van het bebouwde gebied behouden blijft en versterkt wordt. De planlocatie ligt buiten dit gebied. Maar zoals hieronder nader aangegeven, geeft het plan in totaal een kwalitatieve meerwaarde.

**Figuur 2.1: kaart bestaand stads- en dorpsgebied met aanduiding bij planlocatie**

In de Omgevingsverordening wordt onderscheid gemaakt in drie soorten ontwikkelingen (artikel 6.9).

#### *Inpassing*

Dit betreft een gebiedseigen ontwikkeling, passend bij de schaal en aard van het landschap. Een voorbeeld hiervan is de uitbreiding van een agrarisch bedrijf in het buitengebied of een nieuwe woning in een lint. Bij inpassing veranderen bestaande structuren en kwaliteiten niet tot nauwelijks. De rol van de provincie is hier in principe beperkt, behalve in gebieden met bijzondere kwaliteit.

#### *Aanpassing*

Dit betreft een ontwikkeling van relatief beperkte omvang die niet past bij de aard van het landschap, of een gebiedseigen ontwikkeling die niet past bij de schaal van het landschap. Voorbeelden zijn een beperkt aantal nieuwe woningen in het buitengebied, een nieuw landgoed en de verbreding van een provinciale weg.

De rol van de provincie zal zich, afhankelijk van het type gebied en het type ontwikkeling, vooral richten op het toewerken naar een kwalitatief optimaal resultaat, zo nodig inclusief een maatschappelijke tegenprestatie. In gebieden met bijzondere kwaliteit is aanpassing in principe uitgesloten.

#### *Transformatie*

Bij transformatie gaat het om een verandering van een gebied van dusdanige aard en omvang dat er een nieuw landschap ontstaat. Dit is bijvoorbeeld het geval bij uitleglocaties voor woningbouw en bedrijventerrein of de aanleg van grootschalige recreatiegebieden.

Bij transformatieopgaven is bijna altijd een provinciaal doel of belang in het geding en zal de betrokkenheid van de provincie zich richten op een actieve behartiging van provinciale doelen, een kwalitatief optimaal resultaat inclusief een maatschappelijke tegenprestatie. In gebieden met bijzondere kwaliteit of een specifieke waarde is transformatie in principe uitgesloten.

Het hier voorliggende plangebied valt in categorie 'aanpassing.'

Gezien de ligging van het perceel met al woningen in het naastgelegen lint betreft het hier een aanpassing. Immers de ruimtelijke ontwikkeling past binnen de bestaande gebiedsidentiteit, maar voorziet in een wijziging op structuurniveau (aanpassen) De woning kan worden gebouwd mits de ruimtelijke kwaliteit per saldo ten minste gelijk blijft door:

- 1. zorgvuldige inbedding van de ontwikkeling in de omgeving, rekening houdend met de relevante richtpunten van de kwaliteitskaart, en;
- 2. het zo nodig treffen van aanvullende ruimtelijke maatregelen bijvoorbeeld:
- a. duurzame sanering van leegstaande bebouwing, kassen en/of boom- en sierteelt;
- b. wegnemen van verharding;
- c. toevoegen of herstellen van kenmerkende landschapselementen;
- d. andere maatregelen waardoor de ruimtelijke kwaliteit verbetert.

Het bouwplan voorziet in het duurzaam saneren van leegstaande bebouwing. Doel is om de ruimtelijke kwaliteit van het gebied te verbeteren. De huidige bebouwing is deels afgebrand en deels in deplorabele staat aanwezig. Afbraak en nieuwbouw maakt dat dit een positieve impuls geeft aan de ruimtelijke belevingswaarde van het perceel Toldijk 17 en omgeving. De bouw van de extra woning in het lint van de Toldijk doet geen afbreuk aan de stedenbouwkundige opzet van het lint aan de Toldijk. Het hele pakket levert een kwalitatieve meerwaarde op.

Daarnaast heeft de provincie gebieden ingedeeld in drie beschermingscategorieën:

- 1. Beschermingscategorie 1: gebieden met topkwaliteit (bv. EHS en Natura2000 en cultuurhistorische kroonjuwelen). Ruimtelijke ontwikkelingen in gebieden met beschermingscategorie 1 zijn in beginsel alleen mogelijk voor zover ze bijdragen aan het behoud of de ontwikkeling van de specifieke waarden.
- 2. Beschermingscategorie 2: gebieden met bijzondere kwaliteit (weidevogelgebieden buiten EHS, groene buffers, graslanden in Bollenstreek en openbare recreatiegebieden). Ruimtelijke ontwikkelingen in deze gebieden zijn mogelijk, maar met inachtneming van het instandhouden van de specifieke waarden.
- 3. Beschermingscategorie 3: overige gebieden.

Het perceel Toldijk 17 ligt in gebied met beschermingscategorie 2. Dit komt voort uit het feit dat het gebied waarin Toldijk 17 ligt in de gebied dat is aangeduid als recreatiegebied.

In gebieden met beschermingscategorie 2 zijn ruimtelijke ontwikkelingen mogelijk, maar wel met inachtneming van het instandhouden van de specifieke waarden. De ontwikkeling die hier aan de orde is betreft het verbeteren van de ruimtelijke kwaliteit van het gebied door herbouw van de deplorabele bebouwing op het perceel. Bestaande recreatieve- c.q. natuurwaarden worden niet aangetast.

#### *Gebiedsprofiel Voorne Putten*

Voor het buitengebied van Voorne-Putten is een "gebiedsprofiel ruimtelijke kwaliteit" opgesteld. Dit gebiedsprofiel omvat een beschrijving van karakteristieken, ontwikkelingen, kwaliteiten en ambities in het gebied.

Een gebiedsprofiel is een compacte kwaliteitsgids met een beschrijving van ruimtelijke elementen die van bovenregionaal belang zijn.

De gebiedsprofielen geven vooral richting aan middelgrote ruimtelijke ingrepen en aanpassingen. Het gebiedsprofiel is een hulpmiddel om de kwaliteit van plannen en ontwikkelingen te stimuleren. Het is nadrukkelijk geen blauwdruk of ontwikkelingsplan. Er wordt niet bepaald waar welke functie mag komen; er staan dus geen contouren, bestemmingen of functies in. Elke ontwikkeling vraagt uiteindelijk om maatwerk.

Uit het gebiedsprofiel Voorne-Putten blijkt, dat binnen het landschap van Voorne-Putten drie ruimtelijke hoofdthema's te onderscheiden zijn:

- eiland in de delta en de randen
- vier landschappen dooraderd door waterstelsels, dijken en routes,
- wisselwerking met Rotterdam.

De binnen Voorne-Putten gelegen vier bestaande hoofdlandschappen betreffen:

- het duinlandschap,
- het polderlandschap,
- het landschap van de grote groenstructuren (langs Brielse Meer en Bernisse),
- het waterlandschap, met buitendijkse natuur.

Deze landschappen geven Voorne-Putten meerdere gezichten. Verschillen tussen de landschappen zien we terug in de steden en dorpen en verschillen in stads- en dorpsranden. Netwerken van water, dijken en routes dooraderen de landschappen.

Voor het plangebied zijn de aspecten 'Herkenbare open zeekleipolder', 'Kwaliteit van de stads- en dorpsrand' en 'Linten blijven linten' aan de orde.

Het bouwplan versterkt de kwaliteit van de dorpsrand, sluit aan bij de bestaande lintbebouwing, zonder dat het open karakter van de polder wordt aangetast. De extra woning wordt in het lint van de Toldijk gebouwd.

#### *Conclusie*

Aan alle voorwaarden wordt voldaan zodat het provinciale beleid de voorgestane ontwikkeling niet in de weg staat.

#### **2.4. Gemeentelijk beleid**

#### 2.4**.1 Structuurvisie 2010-2020 (2009)**

In de periode 2010-2020 realiseert de gemeente Spijkenisse (thans door herindeling opgegaan in de gemeente Nissewaard) haar laatste grote bouwprojecten. Het accent komt steeds meer te liggen op het bouwen in de stad in plaats van het bouwen aan de (randen van de) stad. In de Structuurvisie formuleert het gemeentebestuur een samenhangende visie op de ruimtelijke en functionele ontwikkeling van Spijkenisse, met aandacht voor het maatschappelijk functioneren van de stad. Bouwprojecten in de stad zijn over het algemeen complexer dan bouwprojecten in het onbebouwde buitengebied. Ze zijn zeer arbeidsintensief, hebben meer risico's en hangen samen met diverse maatschappelijk functies in de stad. Vaak spelen er verschillende belangen.

Herstructurering binnen het stedelijk gebied vraagt daarom om een brede benadering. Een structuurvisie is daarbij gewenst. Daarnaast verplicht de nieuwe Wet ruimtelijke ordening (Wro) gemeenten een structuurvisie op te stellen.

#### *Vertrekpunt*

De Structuurvisie geeft de ruimtelijke en functionele ontwikkeling in Spijkenisse op hoofdlijnen weer. De visie is het uitgangspunt voor de politieke agenda. Geen dichtgetimmerd eindplan, maar het vertrekpunt van de gemeente voor gesprekken met hogere overheden, marktpartijen en partners om ontwikkelingen en investeringen in de stad te initiëren. Uiteraard kunnen verschillende accenten en prioriteiten in deze visie worden aangebracht bij toekomstige wijzigingen in inzichten.

#### *Communicatiemiddel*

De structuurvisie dient ook als communicatiemiddel. Bijvoorbeeld om duidelijk te maken welke kernkwaliteiten Spijkenisse heeft en welke kansen er zijn om deze kwaliteiten verder te versterken. De, in de structuurvisie vastgelegde, ruimtelijke en functionele ontwikkeling op hoofdlijnen, krijgt de verdere uitwerking in de bestemmingsplannen.

#### *Plangebied Hekelingen*

De Structuurvisie biedt negen punten voor de politieke agenda van het gemeentebestuur van Nissewaard: ideeën voor verbeteringen in negen gebieden. Met deze visie kan de gemeente in gesprek met hogere overheden, marktpartijen en instellingen om ontwikkelingen en investeringen in de stad te initiëren.

Hekelingen is in de structuurvisie niet benoemd als apart agendapunt voor de toekomst; dit betekent dat de huidige situatie van' woongebied' en 'polderlandschap' in principe gehandhaafd kan blijven.

Het bouwplan voor de herbouw van de voormalige agrarische bebouwing en het toevoegen van een woning in het lint van de Toldijk is niet in strijd met de gemeentelijke structuurvisie.

**Figuur 2.3: Structuurvisiekaart Spijkenisse 2010 - 2020**

#### **2.4.2 Woonvisie gemeente Nissewaard**

Eén van de grootste uitdagingen voor de gemeente Nissewaard is de huidige inwoners te behouden. Tegelijkertijd is het van belang mensen van elders te verleiden zich in Nissewaard te vestigen. Om die ambities waar te maken, is een opwaardering van het woonaanbod en de woonomgeving nodig. De vraag naar suburbaan, dorps en landelijk wonen aan de rand van Rotterdam zal namelijk blijven. Veel mensen zullen ook in de toekomst in een rustige, veilige omgeving willen wonen, dicht bij de grootstedelijke gebieden van de Randstad, het haven-industrieelcomplex en voorzieningen, en het liefst in een huis met een tuin en een eigen parkeerplaats.

Om die ambities waar te maken, is een opwaardering van het woonaanbod en de woonomgeving nodig. Woonvormen met meer ruimte voor eigenheid, flexibiliteit en eigen initiatief zijn gewenst. Het gaat om bewoners die lagere lasten willen in ruil voor meer vrije tijd, een werkplek aan huis en belang hechten aan duurzaamheid en de kwaliteit van de buitenruimte. De openbare ruimte als sociale ontmoetingsplek en als ruimte voor recreatie zijn trends die de nieuwe woonwensen bepalen.

Nieuwe ontwikkelingen moeten de tweedeling tussen stedelijk en dorps wonen overbruggen; ze moeten het open landschap, de kleine kernen en de stad op harmonieuze wijze met elkaar en de inwoners verbinden, met behoud van contrasten en variatie in woonmilieus. De gemeente Nissewaard heeft in een structuurkaart aangegeven welke woonmilieus op welke kernen van toepassing zijn. Hekelingen is hierin beschreven als dorps woonmilieu, zie figuur 2.3.

**Figuur 2.3 Woonmilieus gemeente Nissewaard**

#### **Toetsing**

Voorliggende ontwikkeling voorziet in de herbouw van een woning en de toevoeging van een woning in een groene omgeving. Hiermee wordt voldaan aan de kernwaarden voor de toekomst zoals opgenomen in de gemeentelijke woonvisie.

#### **2.4.3 Bestemmingsplan 'Toldijk 17'**

Het perceel Toldijk 17 viel oorspronkelijk binnen het bestemmingsplan 'Hekelingen 2012' en had daarin een agrarische bestemming. Inmiddels is op 19 september 2018 het bestemmingsplan 'Toldijk 17, Hekelingen' vastgesteld door de gemeenteraad van de gemeente Nissewaard. De gewenste woonbestemmingen waren daarin al opgenomen, echter de situering van de bouwvlakken stemt niet overeen met het uiteindelijke bouwplan. Daartoe moest een nieuw bestemmingsplan worden vastgesteld.

**Figuur 2.4: verbeelding bestemmingsplan Toldijk 17, Hekelingen**

#### **2.4.4 Nieuwe planologische opzet**

Hierna is de opzet voor de verbeelding van het bestemmingsplan opgenomen. In deze opzet is aangegeven waar de hoofdbebouwing wordt gerealiseerd, waar het erf bij de woningen wordt en waar de bestemming 'Tuin' gaat gelden.

De gele kleur geeft de bestemming 'Wonen' aan, de groene kleur de bestemming 'Tuin'. De overige grond op het perceel Toldijk 17 behoudt de bestemming 'Agrarisch' zonder bouwvlak. Door deze opzet wordt voorkomen dat het agrarisch gebied gepenetreerd wordt door nieuwe bebouwing. De omvang van de bebouwing wordt gefixeerd, er wordt geen nieuwe bebouwing toegestaan dan de bebouwing die in het bouwplan is opgenomen.

#### **2.4.5 Beeldkwaliteit**

Hierna zijn de impressies opgenomen van de nieuwe bebouwing.

**Figuur 2.6: impressie bouwplan herbouw boerderij**

De impressie van de extra woning is hierna opgenomen.

**Figuur 2.7: impressie nieuwbouw woning**

In hoofdstuk 1 is bij figuur 1.8 de tekening van de situering van de nieuwe bebouwing opgenomen. Hierna zijn enkele 3-dimensiolane impressies opgenomen van de nieuwe bebouwing.

Ten aanzien van de inhoud van de extra woning is zo veel als mogelijk aansluiting gezocht bij het beleid van de gemeente Nissewaard voor nieuwe burgerwoningen in het buitengebied.

**Figuur 2.8, 9 en 10: impressie nieuwe bebouwing**

#### **2.5 Conclusie**

Uit de voorgaande blijkt dat het plan tot het vernieuwen van de bebouwing op het perceel Toldijk 17 en het bouwen van een extra woning in het lint van de Toldijk past binnen de uitgangspunten van het ruimtelijke beleid van de overheid. Het Rijksbeleid staat niet in de weg aan deze ontwikkeling en daarnaast wordt aan alle voorwaarden van het provinciaal ruimtelijke beleid.

Ten slotte levert de ontwikkeling ook zodanige ruimtelijke kwaliteitswinst op, dat ook vanuit gemeentelijk beleid en inzichten er aanleiding bestaat om aan het plan medewerking te verlenen.

## **3. Omgevingsaspecten**

#### **3.1. Bodem**

Bij een ruimtelijke ontwikkeling waarbij de bouw van nieuwe woningen planologisch mogelijk worden gemaakt, dient inzicht te worden gegeven of de bodem uit milieu hygiënisch oogpunt geschikt is voor het realiseren van de woonbestemming.

Uit het uitgevoerde verkennend bodemonderzoek (Inventerra, 6 november 2017, projectnr. 17-2248-R01JV) blijkt dat het bouwperceel vanuit milieuhygiënisch oogpunt geschikt is voor de beoogde bestemming en geplande nieuwbouw als een verontreinigingsspot van 10 m3 wordt gesaneerd. Dit is in de regels als verplichting opgenomen.

#### **3.2 Geluid**

Het wettelijk kader wordt omschreven conform de Wet geluidhinder 2007.

#### **Wegverkeerslawaai**

#### **Wettelijk kader:**

Voor woningbouw binnen de zone van een weg dient een akoestisch onderzoek te worden overlegd. De breedte van de zone van een weg wordt omschreven in artikel 74 van de Wet geluidhinder:

#### **Artikel 74**

[1] Langs een weg bevindt zich een zone die aan weerszijden van de weg de volgende breedte heeft:

- a. in stedelijk gebied:
- 1. voor een weg, bestaande uit 3 of meer rijstroken: 350 meter;
- 2. voor een weg, bestaande uit 1 of 2 rijstroken: 200 meter;
- b. in buitenstedelijk gebied:
- 1. voor een weg, bestaande uit 5 of meer rijstroken: 600 meter;
- 2. voor een weg, bestaande uit 3 of 4 rijstroken: 400 meter;
- 3. voor een weg, bestaande uit 1 of 2 rijstroken: 250 meter.

[2] Het eerste lid geldt niet met betrekking tot:

- a. wegen die gelegen zijn binnen een als woonerf aangeduid gebied;
- b. wegen waarvoor een maximum snelheid van 30 km per uur geldt.

Artikel 82

Voorkeursgrenswaarde

Conform artikel 82, lid 1 van de Wet geluidhinder geldt voor de geluidbelasting op de gevel van een woning binnen de zone van een weg een voorkeursgrenswaarde Lden van 48dB.

#### **Beoordeling**

De Toldijk vormt onderdeel van een 30 km/uur zone en heeft geen geluidszone. De Aaldijk ligt op meer dan 100 m van de bouwlocatie, gezien de beperkte verkeersintensiteit kan er vanuit worden gegaan dat de voorkeursgrenswaarde niet wordt overschreden.

#### **Spoorweg- en/of industrielawaai**

Het plangebied ligt niet in een geluidzone van een gezoneerd industrieterrein dan wel nabij een spoorweg.

#### **Conclusie**

Het bouwplan is uit oogpunt van geluid mogelijk.

#### **3.3 Luchtkwaliteit**

In hoofdstuk 5 van de Wet milieubeheer is de regelgeving met betrekking tot luchtkwaliteit vastgelegd.

In artikel 5.16 is vastgelegd dat bestuursorganen bevoegdheden, zoals het vaststellen van een bestemmingsplan, mogen uitoefenen wanneer sprake is van één van de volgende gevallen:

- a) Er is geen sprake is van een (dreigende) overschrijding van de grenswaarden.
- b) De concentratie van de desbetreffende stoffen in de buitenlucht verbetert of blijft ten minste gelijk.
- c) Het plan draagt 'niet in betekenende mate' bij aan de concentratie van de desbetreffende stoffen in de buitenlucht.
- d) De ontwikkeling is opgenomen in een vastgesteld programma, zoals het Nationaal Samenwerkingsprogramma Luchtkwaliteit (NSL).

Een nadere uitwerking van de regelgeving met betrekking tot het begrip 'niet in betekende mate' is vastgelegd in het 'Besluit niet in betekende mate bijdragen (luchtkwaliteitseisen)' en de 'Regeling niet in betekenende mate bijdragen (luchtkwaliteitseisen)'.

Voor ontwikkelingen die 'niet in betekenende mate' bijdragen aan de luchtverontreiniging hoeft niet te worden getoetst aan de grenswaarden. In de Regeling zijn categorieën van gevallen benoemd die in ieder geval als 'niet in betekenende mate' worden aangemerkt en waarvoor toetsing aan de grenswaarden dus zonder meer achterwege kan blijven.

Er is blijkens deze regeling geen onderzoek nodig voor 'woningbouwlocaties, indien een dergelijke locatie, in geval van één ontsluitingsweg, netto niet meer dan 1.500 nieuwe woningen omvat, dan wel, in geval van twee ontsluitingswegen met een gelijkmatige verkeersverdeling, netto niet meer dan 3.000 woningen omvat'.

#### *Conclusie*

De voorgenomen ontwikkeling betreft een toename van één woning. In dergelijke situaties gaat het om circa 6 vervoersbewegingen per etmaal. Een specifiek luchtkwaliteitsonderzoek hoeft derhalve niet te worden uitgevoerd. Hier komt bij dat de verkeersbewegingen bij het voormalige agrarische bedrijf groter waren dan die van een enkele woning. Uit het oogpunt van luchtkwaliteit worden geen belemmeringen ondervonden.

#### **3.4 Bedrijven en milieuzonering**

Ter bepaling van de mogelijkheid om milieubelastende bestemmingen te realiseren in de nabijheid van milieugevoelige bestemmingen, zoals woningen, wordt gebruik gemaakt van de systematiek van milieuzonering. In de brochure 'Bedrijven en milieuzonering' van de Vereniging van Nederlandse Gemeenten is één en ander nader beschreven en uitgewerkt. In die brochure is ook een Staat van Bedrijfsactiviteiten opgenomen, waarbij per type bedrijf wordt aangegeven welke afstanden tussen milieugevoelige en milieubelastende bestemmingen moet worden aangehouden. Zo ontstaat een zone rond een perceel met een bedrijfsbestemming waar in principe geen milieugevoelige bestemmingen zijn toegestaan. Op deze wijze wordt geborgd dat er geen onaanvaardbare milieuoverlast voor milieugevoelige bestemmingen aan de orde zal zijn.

De planlocatie bevindt zich ten zuiden van de woonkern Hekelingen. In de directe omgeving van het plangebied is Manege/stoeterij Willemshof aanwezig. Op basis van de Wet geurhinder en veehouderij (en de bijbehorende regeling) dient binnen de bebouwde kom een afstand van 100 meter aangehouden te worden tot de locatie waar de dieren worden gehouden (de paardenstallingen). Tevens dient er naar analogie van het activiteitenbesluit een afstand van 100 meter aangehouden te worden tot aan de mestopslag. Tenslotte is in de VNG-richtlijn "bedrijven en milieuzonering" aangegeven dat tussen woningen en stoeterijen/maneges een richtafstand aangehouden moet worden van 50 meter.

De afstand van de nieuwe woningen tot de grens van de inrichting is ruim 130 m. Om die reden voldoet deze situatie aan de hiervoor genoemde normen.

Overigens zijn er ook geen milieuzones aanwezig van andere bedrijven/inrichtingen. Er bestaan dan ook uit het oogpunt van milieuzonering geen belemmeringen voor de uitvoering van het plan.

#### **3.5 Externe veiligheid**

Op 27 oktober 2004 is het Besluit externe veiligheid inrichtingen milieubeheer (BEVI) van kracht geworden. In overeenstemming met artikel 5 van dit BEVI dient bij een besluit in het kader van de Wet ruimtelijke ordening (Wro) onderzocht te worden in hoeverre er sprake is van aanwezigheid van risicovolle inrichtingen in de nabijheid van de locatie waarop het Wro besluit betrekking heeft.

De risicocontour voor het plaatsgebonden risico (PR 10-6 contour) en het groepsrisico (GR) met de eventuele toename hiervan dienen te worden berekend. Het GR dient in de toelichting op het besluit te worden verantwoord.

Eenzelfde aanpak dient gevolgd te worden voor het transport van gevaarlijke stoffen over de weg, het water, het spoor en door de lucht en door buisleidingen. Het kader hiervoor wordt gegeven in het Besluit externe veiligheid transportroutes, het Besluit externe veiligheid buisleidingen en het Basisnet.

Gemeenten en provincies zijn in dat kader verplicht de normen uit het BEVI na te leven. Dit houdt onder meer in dat er voldoende afstand aangehouden moet worden tussen kwetsbare objecten en risicovolle bedrijven en transportroutes. Tevens houdt dat in dat rekening moet worden gehouden met het totale aantal aanwezige personen in de directe omgeving van een risicovol bedrijf of transportroute. Het aspect externe veiligheid brengt zodoende met zich mee dat afstemming tussen de drie taakvelden ruimtelijke ordening, milieu en rampenbestrijding van groot belang is.

Uit de risicokaart Nederland blijkt, dat er zich in de directe omgeving van het plangebied geen risicovolle inrichtingen e.d. bevinden.

**Figuur 4.1: deel risicokaart Nederland**

De dichtstbijzijnde leidingen liggen in de buisleidingstraat Rotterdam-Antwerpen die ten zuidwesten loopt. De afstand tot het plangebied betreft meer dan 400 m, waardoor het plangebied buiten de risicocontour van deze buisleidingenstraat ligt. Uit oogpunt van externe veiligheid is het plan realiseerbaar.

#### **3.6 Mer beoordeling**

#### 3.6.1 Kader

Voor het voorliggende bestemmingsplan wordt onderzocht of de activiteiten(en), die het plan mogelijk maakt, merplichtig zijn. In het Besluit m.e.r. is aangegeven welke activiteiten in het kader van het bestemmingsplan planmer-plichtig, projectmer-plichtig of mer-beoordelingsplichtig zijn. Voor deze activiteiten zijn in het Besluit m.e.r. drempelwaarden opgenomen in onderdeel C (merplicht) en onderdeel D (merbeoordelingsplicht). Daarnaast dient het college van Burgemeester en Wethouders bij de betreffende activiteiten die niet aan de bijbehorende drempelwaarden voldoen, na te gaan of sprake kan zijn van belangrijke nadelige gevolgen voor het milieu, gelet op de omstandigheden als bedoeld in bijlage III van de EEG-richtlijn milieueffectbeoordeling. Deze omstandigheden betreffen;

- de kenmerken van de projecten;
- de plaats van de projecten;
- de kenmerken van de potentiële effecten.

In onderdeel C zijn activiteiten, plannen en besluiten opgenomen waarvoor het maken van een milieueffectrapportage verplicht is. In onderdeel D zijn de activiteiten, plannen en besluiten waarvoor een merprocedure van toepassing is. De vormvrije m.e.r. beoordeling is te beschouwen als een eenvoudige, compacte versie van de m.e.r. beoordeling. De vraag die beantwoordt moet worden is of, gelet op de omvang (waarvoor de drempelwaarde een indicatie geeft), én de aard en de ligging van het project, sprake kan zijn van aanzienlijke milieueffecten, waardoor het opstellen van een m.e.r. beoordeling noodzakelijk is.

#### 3.6.2 Beoordeling

Het planvoornemen voorziet in de afbraak en nieuwbouw van bestaande bebouwing, alsmede de bouw van een extra woning. Het plan bevat een activiteit die genoemd wordt in onderdeel D van de bijlage behorende bij het Besluit milieueffectrapportage. In onderdeel D is onder D 11.2 de volgende activiteit opgenomen; de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen valt onder onderdeel D in de bijlage van het Besluit Milieueffectrapportage.

In de volgende gevallen waarop de activiteit betrekking heeft op is een aparte m.e.r. beoordeling nodig;

- 1. een oppervlakte van 100 hectare of meer,
- 2. een aaneengesloten gebied en 2000 of meer woningen omvat, of
- 3. een bedrijfsvloeroppervlakte van 200.000 m2 of meer.

De omvang van het planvoornemen blijft onder de drempelwaarden genoemd in onderdeel D.11.2 in de bijlage van het Besluit Milieueffectrapportage. De activiteit betreft de realisatie van 2 woningen en zit daarmee ruim onder de drempelwaarde van 2000 woningen waarvoor een aparte m.e.r.-beoordeling moet worden uitgevoerd. Wel is het nodig om voor het te nemen besluit kort uit te leggen dat er geen significante milieugevolgen voor de omgeving zijn. Dit heet een vormvrije m.e.r.-beoordeling.

Vormvrije m.e.r. beoordeling

1. Kenmerken project / activiteit,

De omvang van het project betreft het realiseren van 2 woningen, deze activiteit zit ruim onder de drempelwaarden van 2000 woningen.

Uit de beoordelingen van de aspecten verkeer en luchtkwaliteit blijkt dat er geen belemmeringen zijn voor het planvoornemen.

2. plaats van het project / activiteit

Het plangebied ligt ten zuiden van de woonkern Hekelingen, in het lint van de Toldijk.

3. samenhang met andere activiteiten

Er is geen samenhang met plannen/ontwikkelingen buiten het plangebied. Binnen het plangebied wordt de nieuwbouw mogelijk gemaakt. Het bouwplan wordt gerealiseerd op een perceel waar al langere tijd bebouwing aanwezig was.

4. kenmerken van de (mogelijk belangrijke) nadelige milieugevolgen De nieuwe ontwikkeling in het plangebied leidt niet tot belangrijke milieugevolgen. Er is geen sprake van een m.e.r.-beoordelingsplicht.

#### 3.6.3 Conclusie

Het college van burgemeester en wethouders van de gemeente Nissewaard heeft op 6 mei 2019 besloten in te stemmen met de omschrijving van de milieueffecten in de toelichting van bestemmingsplan en de vastgesteld dat een formele m.e.r.- beoordeling niet nodig is

#### **3.7 Waterhuishouding**

#### *Waterschapsbeleid*

#### *Waterbeheerprogramma 2016-2021*

Vanaf 2016 is er voor het beheersgebied van het Waterschap Hollandse Delta een nieuw waterbeheer programma van kracht. Het programma bestaat uit een statisch en een dynamisch deel. Het statisch deel bevat de doelen die het waterschap wil bereiken, zowel op de lange termijn als voor de planperiode. Het dynamisch deel bevat de maatregelen die nodig zijn om de doelen uit het statisch deel te realiseren. Het plan bevat doelen en maatregelen voor de thema's Calamiteitenzorg, Water en Ruimte, Waterveiligheid, Voldoende Water, Schoon water en Waterketen. Voor het thema water en ruimte is de nadere uitwerking van de deltabeslissing ruimtelijke adaptatie de belangrijkste ontwikkeling. Hierbij wordt uitgegaan van meerlaagse veiligheid: preventie (laag 1), ruimtelijke inrichting (laag 2) en crisisbeheersing (laag 3). Voor Hollandse Delta ligt de nadruk op de eerste laag: een overstroming voorkomen door middel van (primaire) waterkeringen. Voor de tweede laag is als doel geformuleerd dat de ruimtelijke inrichting bijdraagt aan het beperken van de gevolgen van een overstroming.

Uit het oogpunt van waterkwaliteit moet schoon hemelwater bij voorkeur worden afgekoppeld en direct worden geloosd op oppervlaktewater. Dit vermindert de vuiluitworp uit het gemengde rioolstelsel en verlaagd de hydraulische belasting van de afvalwaterzuivering.

Bij een toename van aaneengesloten verhard oppervlak van 500 m² of meer in stedelijk gebied en 1.500 m2 in niet-stedelijk gebied moet voor hemelwater een lozingsvergunning worden aangevraagd in het kader van de Keur. Als er sprake is van toename aan verhard oppervlak, dan moet in principe 10% van deze toename worden gecompenseerd in de vorm van open water binnen het peilgebied waarin de toename van verharding plaatsvindt.

Op de bouwlocatie is circa 567 m2 aan bebouwing aanwezig (inclusief fundering afgebrande boerderij). De nieuwe woningen en bijgebouw betreft een oppervlakte van circa 511 m2, hetgeen een vermindering van bebouwing betekent. Ook de oppervlakte aan terreinverharding neemt niet toe.

Gezien het beleid van het Waterschap is derhalve in de gegeven situatie geen watercompensatie vereist.

#### *Schoon inrichten*

Het vuilwater zal worden afgevoerd via de bestaande persriolering. Bij de bouw zal ter bescherming van de kwaliteit van het oppervlaktewater geen gebruik worden gemaakt van uitlogende materialen zoals zink, lood, koper en zacht pvc.

Het schoon hemelwater afkomstig van de daken zal via een hemelwaterafvoerleiding direct op de aangrenzende watergang worden geloosd.

#### *Veilig inrichten*

Het plangebied ligt niet in een beschermingszone van de waterkering.

#### **3.8 Flora en fauna**

In het kader van de verscherpte natuurwetgeving (Wet natuurbescherming) dient, voordat ergens ruimtelijke ingrepen plaatsvinden te worden onderzocht of er belangrijke natuurwaarden voorkomen op een te bebouwen locatie. In dat kader is een ecologische quick scan uitgevoerd (Quick scan, 7 september 2017, nr. INVE2017-4-RAP1). Uit het onderzoek blijkt dat er geen beschermde planten en/of dieren zijn aangetroffen. Er wordt aanbevolen om vervolgonderzoek te doen naar mogelijke aanwezigheid van vleermuizen en steenuilen in het aanwezige stenen schuurtje met golfplaten dak. Er wordt bezien wat in dat kader nader zou moeten worden gedaan.

#### *Conclusie*

Dit betekent dat dit onderdeel de planvorming niet in de weg staat.

#### **3.9 Archeologische waarden en cultuurhistorie**

#### *Archeologie*

De bescherming van het archeologische erfgoed in de bodem en de inbedding ervan in de ruimtelijke ordening is het onderwerp van het Europese Verdrag van Valetta (Malta, 1992). Nederland heeft dit Verdrag ondertekend en goedgekeurd.

De Erfgoedwet is van toepassing en de bescherming van het archeologische erfgoed is op grond van die wet een taak van de gemeente. Er dient binnen bestemmingsplannen en bij ruimtelijke onderbouwingen als de onderhavige, aandacht te worden besteed aan archeologische aspecten.

Uit het geldende bestemmingplan Hekelingen 2012 blijkt dat voor het plangebied de dubbelbestemming 'Waarde Archeologie – 2' van kracht is. Hiervoor geldt een bouwregeling en een omgevingsvergunning voor bouw- en graafwerkzaamheden die dieper reiken dan 0,5 meter beneden maailveld en die tevens een terreinoppervlak beslaan groter dan 200 m2.

Op basis van het archeologisch vooronderzoek (Bureauonderzoek en Inventariseren Veldonderzoek, verkennende fase, Transect, 5 oktober 2017, nr. 17070017) is vastgesteld dat het onderzoeksgebied een lage verwachting heeft voor de aanwezigheid van archeologische resten. Dit is gebaseerd op de aanwezigheid van een geërodeerde top van het veen, het ontbreken van archeologische indicatoren dan wel cultuurlagen en de relatieve natheid van het voormalige landschap. Hiermee is de aanwezigheid van een vindplaats in het plangebied niet waarschijnlijk. Hierbij moet de kanttekening worden gemaakt, dat het onderzoeksgebied kleiner was dan het bestemmingsplangebied, met andere woorden: niet het gehele plangebied is onderzocht.

#### *Cultuurhistorie*

Bij het ontwerp van het bouwplan voor de boerderijwoning wordt zoveel mogelijk aangesloten bij de kenmerken van de afgebrande boerderij. Deze had op zich geen beschermde cultuurhistorische status, maar het is wel de wens om kenmerken van de voormalige bebouwing te laten terugkomen in het nieuwe gebouw.

#### *Conclusie*

Dit betekent dat dit onderdeel de planvorming niet in de weg staat.

#### **3.10 Kabels en leidingen**

Binnen het plangebied liggen wel diverse kabels en leidingen (nutsleidingen), doch deze zijn planologisch gezien niet relevant.

## **4. Juridische planbeschrijving**

#### **4.1 Inleiding**

Overeenkomstig het bepaalde in artikel 3.1 van de Wet ruimtelijke ordening (Wro) worden, door middel van de op de verbeelding aangegeven bestemmingen, de in het plan begrepen gronden voor bepaalde doeleinden aangewezen. Daarbij worden de regels gegeven voor het bouwen van bouwwerken en voor het gebruik van de bouwwerken en onbebouwde gronden.

De Wet ruimtelijke ordening (Wro) bepaalt dat ruimtelijke plannen digitaal en analoog beschikbaar moeten zijn. Dit brengt met zich mee dat bestemmingsplannen digitaal uitwisselbaar en op vergelijkbare wijze moeten worden gepresenteerd. Met het oog hierop stellen de Wro en de onderliggende regelgeving eisen waaraan digitale en analoge plannen moeten voldoen. Zo bevatten de Standaard Vergelijkbare Bestemmingsplannen (SVBP 2012) bindende afspraken waarmee bij het maken van bestemmingsplannen rekening moet worden gehouden. SVBP kent (onder meer) hoofdgroepen van bestemmingen, een lijst met functie- en bouwaanduidingen, gebiedsaanduidingen en een verplichte opbouw van de planregels en het renvooi.

#### **4.2 Juridische vormgeving**

Het bestemmingsplan 'Toldijk 17, Hekelingen is een gedetailleerd bestemmingsplan.

Het bestemmingsplan biedt duidelijkheid over de situering van de bouwvlakken waarbinnen de twee woningen gebouwd gaan worden.

#### **Verbeelding en regels**

Uitgangspunt is dat de verbeelding zoveel mogelijk informatie geeft over de diverse activiteiten en de in acht te nemen maten en volumes. De regels geven duidelijkheid over de bestemmingsomschrijving, de bouwregels en de specifieke gebruiksregels. In de regels zijn verder algemene afwijkings- en wijzigingsregels opgenomen.

Op de verbeelding zijn onder meer de bestemmingen van de in het plan begrepen gronden aangegeven. Naast bestemmingen zijn er ook aanduidingen. De aanduidingen hebben slechts juridische betekenis indien en voor zover deze in de regels daaraan wordt gegeven. De regels van het bestemmingsplan bestaan uit de volgende onderdelen: •inleidende regels •bestemmingsregels •algemene regels •overgangs- en slotregels

#### **4.2.1 Inleidende regels**

#### *Begrippen*

Dit artikel definieert de begrippen die in het bestemmingsplan worden gebruikt. Dit wordt gedaan om interpretatieverschillen te voorkomen.

#### *Wijze van meten*

Dit artikel geeft aan hoe de lengte, breedte, hoogte, diepte en oppervlakte en dergelijke van gronden en bouwwerken worden gemeten of berekend. Alle begrippen waarin maten en waarden voorkomen worden in dit artikel verklaard.

#### **4.2.2 Bestemmingsregels**

In het hoofdstuk bestemmingsregels zijn in de planregels alle bestemmingen opgenomen met de daarbij behorende bestemmingsomschrijving. Waar noodzakelijk is gebruik gemaakt van aanduidingen om toegestaan gebruik nader te specificeren. Ook is een dubbelbestemming opgenomen. Met deze bestemming worden specifieke waarden beschermd die in meerdere hoofdbestemmingen voorkomen.

#### *Groen*

Deze bestemming is opgenomen voor het talud van de Toldijk en het talud van de watergang aan de voorzijde van het plangebied.

#### *Tuin*

Deze bestemming is met name opgenomen bij traditionele woonpercelen waarbij de bergingen aan de achterzijde zijn gesitueerd. Om het straatbeeld vast te leggen en te handhaven zijn de bouwmogelijkheden in deze bestemming minimaal.

#### *Water*

De bestemming Water is opgenomen voor de watergang aan de voorzijde van het plangebied.

#### *Wonen- 1*

De bestemming 'Wonen - 1' met de daarbij behorende tuinen en erven en in samenhang daarmee de uitoefening van aan-huis-gebonden beroepen en kleinschalige bedrijfsmatige activiteiten is op de verbeelding aangegeven.

Aan-huis-gebonden beroepen en kleinschalige bedrijfsmatige activiteiten zijn, bij direct recht, als ondergeschikte functie bij de hoofdfunctie wonen toegestaan. Deze mogen alleen uitgevoerd worden zolang de omvang niet meer dan 35% van de gezamenlijke vloeroppervlakte van de bebouwing bedraagt. Dit geldt tot een maximum van 40 m² per woning.

#### *Waarde – Archeologie 2*

In het belang van de archeologische monumentenzorg is het verboden zonder of in afwijking van een schriftelijke omgevingsvergunning voor het uitvoeren van een werk, geen bouwwerk zijnde, of van werkzaamheden van het bevoegd gezag de hierna onder 7.3.2 genoemde werken, geen bouwwerken zijnde, of werkzaamheden uit te voeren of te doen c.q. te laten uitvoeren die dieper reiken dan 3 0,5 m beneden maaiveld en die tevens een terreinoppervlakte groter dan 200 m² beslaan.

#### **4.2.3 Algemene regels**

In dit onderdeel van de regels komen algemene regels aan de orde die gelden voor alle bestemmingen in het bestemmingsplan. De algemene regels bestaan uit de volgende artikelen.

#### *Antidubbeltelbepaling*

Een antidubbeltelbepaling wordt opgenomen om te voorkomen dat, wanneer volgens een bestemmingplan bepaalde bouwwerken niet meer dan een bepaald deel van een bouwperceel mogen beslaan, het opengebleven terrein niet nog eens meetelt bij het toestaan van een ander gebouw of bouwwerk, waaraan een soortgelijke eis wordt gesteld. De formulering van de antidubbeltelbepaling wordt bindend voorgeschreven in het Besluit ruimtelijke ordening (artikel 3.2.4 Bro).

#### *Algemene bouwregels*

Dit artikel bevat een algemene regeling voor een geringe overschrijding van bouwgrenzen en hoogtes door ondergeschikte onderdelen van gebouwen.

#### *Algemene afwijkingsregels*

In dit artikel wordt een opsomming gegeven van de regels waarvan kan worden afgeweken met een omgevingsvergunning. Het gaat hierbij om de bevoegdheid om af te wijken van regels die gelden voor alle bestemmingen in het plan.

#### *Algemene wijzigingsregels*

In dit artikel wordt de mogelijkheid geopend om geringe wijzigingen in de situering van bestemmingen door te voeren middels de in artikel 3.6 van de Wet ruimtelijke ordening opgenomen wijzigingsbevoegdheid.

#### **4.2.4 Overgangs- en slotregels**

In het afsluitend onderdeel komen de overgangs- en slotregels aan de orde.

#### *Overgangsrecht*

De formulering van het overgangsrecht is bindend voorgeschreven in het Besluit ruimtelijke ordening (artikel 3.2.1 Bro).

#### *Slotregel* Deze regel bevat de titel van het plan.

#### **4.2.5 Staat van bedrijfsactiviteiten 'functiemenging'**

In de regels wordt met name bij het medegebruik van woningen voor aan huis gebonden beroepen en kleinschalige bedrijfsmatige activiteiten verwezen naar de staat van bedrijfsactiviteiten. Deze staat is in bijlage 1 opgenomen en betreft een lijst, waarin de categorie-indeling van bedrijven, c.q. bedrijfsactiviteiten is opgenomen. Deze staat is opgesteld voor functiemengingsgebieden, zoals stadscentra, dorpskernen en winkelcentra en is ontleend aan een model uit de VNG-brochure "Bedrijven en Milieuzonering". De activiteiten in deze staat bestaan uit categorie A of B. De betekenis voor de toelaatbaarheid is als volgt:

#### Categorie A:

Activiteiten, die zodanig weinig milieubelastend voor hun omgeving zijn, dat deze aanpandig aan woningen kunnen worden uitgevoerd. De eisen uit het bouwbesluit voor scheiding tussen wonen en bedrijven zijn daarbij toereikend.

#### Categorie B:

Activiteiten, die in gemengd gebied kunnen worden uitgeoefend, echter met een zodanige milieubelasting voor hun omgeving, dat zij bouwkundig afgescheiden van woningen en andere gevoelige functies dienen plaats te vinden.

Gelet op de aard van het plangebied worden er alleen bedrijven in categorie A en categorie B1 toegestaan, met die restrictie dat de activiteit geen onevenredige afbreuk mag doen aan het woonklimaat in de directe omgeving en niet gepaard mag gaan met horeca en detailhandel, uitgezonderd beperkt verkoop, die ondergeschikt is aan de uitoefening van de betrokken kleinschalige bedrijfsmatige activiteiten.

#### **4.3 Handhaving**

Daar waar van overheidswege regels worden gesteld, is het ook van belang dat er op wordt toegezien dat de regels nageleefd worden. Burgemeester en wethouders hebben de bevoegdheid om handhavend op te treden, daar waar gehandeld wordt in afwijking van de in dit bestemmingsplan vastgelegde bouw- en gebruiksregels. Handhaving van dit plan is van belang om de ruimtelijke kwaliteit, zoals uitgewerkt in dit plan, ook te realiseren en in stand te houden. Naast deze instrumentale functie, heeft handhaving uiteraard ook een belangrijke functie in het kader van de rechtszekerheid en rechtsgelijkheid. De regels in dit plan zijn voldoende duidelijk, concreet en toepasbaar om te kunnen handhaven.

Het gebruiken van gronden of bouwwerken in strijd met een bestemmingsplan is ingevolge het bepaalde in artikel 2.1, lid 1 onder c, van de Wet algemene bepalingen omgevingsrecht (Wabo) verboden. Overtreding wordt aangemerkt als strafbaar feit, zoals opgenomen in de Wet op de economische delicten. Dit maakt strafrechtelijke handhaving en de daaraan verbonden instrumenten en opsporingsbevoegdheden mogelijk.

### **5. Uitvoerbaarheid.**

#### **5.1 Economische uitvoerbaarheid**

Het bouwplan omvat de herinrichting van een agrarisch gebied met gebruikmaking van de ruimte voor ruimte regeling. Het plangebied ligt in het buitengebied van Hekelingen (gemeente Nissewaard).

Met de initiatiefnemer is een zogenaamde anterieure exploitatieovereenkomst afgesloten. Dit betekent dat het kostenverhaal is verzekerd. Er hoeft dan ook geen exploitatieplan als bedoeld in artikel 6.12 van de Wro te worden vastgesteld. De realisering van het plan wordt verzorgd door initiatiefnemers. De financiële dekking voor het plan is hiermee geregeld en de economische uitvoerbaarheid gewaarborgd.

#### **5.2 Maatschappelijke uitvoerbaarheid**

Overeenkomstig artikel 3.1.1. van het Besluit op de ruimtelijke ordening zal er met de betrokken maatschappelijke instanties vooroverleg worden gevoerd. De volgende vooroverlegpartners hebben gereageerd:

- Provincie Zuid-Holland: geen opmerkingen
- Tennet: geen opmerkingen
- Waterschap Hollandse Delta: geen opmerkingen
- Evides: plan is afgestemd tussen Evides en initiatiefnemer en akkoord bevonden
- BOOR: Voor het bouwplan van de woning Toldijk 17c is een individueel positief advies afgegeven (is als bijlage bij deze toelichting gevoegd). Plan gebied heeft lage verwachtingswaarde op basis van uitgevoerd onderzoek, gebaseerd op de combinatie geringe ontgraving en niet-intensief palenplan.

#### **5.3 Zienswijze**

Het ontwerp bestemmingsplan heeft van 7 juni tot en met 18 juli 2019 voor een ieder ter inzage gelegen, waarbij de gelegenheid is geboden om zienswijzen tegen het ontwerpbestemmingsplan in te dienen. Er zijn geen zienswijzen ingediend.