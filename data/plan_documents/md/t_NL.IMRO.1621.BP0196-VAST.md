# **Bestemmingsplan "Noordeindseweg t.o. 117a"**

**28 januari 2021 Vastgesteld**

# **Gemeente Lansingerland**

# **Bestemmingsplan "Noordeindseweg t.o. 117a"**

**VASTGESTELD**

# **INHOUD:**

- TOELICHTING
- PLANREGELS
- VERBEELDING

Identificatiecode: NL.IMRO.1621.BP0196-VAST Werknummer: 619.128.60 Datum: 28 januari 2021

**Gemeente Lansingerland KuiperCompagnons Team Omgevingsrecht**

| Procedureoverzicht |                                |          |             |
|--------------------|--------------------------------|----------|-------------|
|                    | datum                          | document | Opmerkingen |
| Concept            | 8 november 2019                |          |             |
| Voorontwerp        | 24 maart 2020                  |          |             |
| Ontwerp            | 10 augustus 2020               |          |             |
| Terinzagelegging   | 24 augustus t/m 4 oktober 2020 |          |             |
| Vast te stellen    | 23 november 2020               |          |             |
| Vaststelling       | 28 januari 2021                |          |             |

Projectleider gemeente: Meryem Tas en Tineke Belder Projectleider KuiperCompagnons: Rogier Begheyn

## **Inhoudsopgave van de toelichting**

| 1     | Inleiding                                       | 1      |
|-------|-------------------------------------------------|--------|
| 1.1   | Aanleiding en doel van het plan                 | 1      |
| 1.2   | Bij het plan behorende stukken                  | 1      |
| 1.3   | Ligging en begrenzing plangebied                | 1      |
| 1.4   | Voorgaand bestemmingsplan                       | 1      |
| 1.5   | Leeswijzer                                      | 3      |
| 2     | Planbeschrijving                                | 4      |
| 2.1   | Bestaande situatie                              | 4      |
| 2.2   | Ruimtelijke ontwikkelingen                      | 4      |
|       | 2.2.1 Programma                                 | 4      |
|       | 2.2.2 Ruimtelijke inpassing                     | 7      |
|       | 2.2.3 Ontsluiting en parkeren                   | 8      |
| 2.3   | Juridische aspecten                             | 8      |
| 2.3.1 | Inleiding<br>2.3.2 Bestemmingsmethodiek         | 8<br>8 |
|       | 2.3.3 Regels                                    | 8      |
|       | 2.3.4 Geometrische plaatsbepaling / verbeelding | 10     |
| 3     | Beleidskader                                    | 10     |
| 3.1   | Algemeen                                        | 11     |
| 3.2   | Rijksbeleid                                     | 11     |
| 3.3   | Provinciaal beleid                              | 11     |
| 3.4   | Gemeentelijk beleid                             | 15     |
| 3.4   | Conclusies                                      | 20     |
| 4     | Natuur en landschap                             | 21     |
| 4.1   | Kader                                           | 21     |
| 4.2   | Onderzoek                                       | 22     |
| 4.3   | Conclusie                                       | 23     |
| 5     | Water                                           | 24     |
| 5.1   | Kader                                           | 24     |
| 5.2   | Onderzoek                                       | 27     |
| 5.3.  | Conclusie                                       | 35     |
| 6     | Archeologie en cultuurhistorie                  | 36     |
| 6.1   | Archeologie                                     | 36     |
| 6.2   | Cultuurhistorie                                 | 38     |
| 7     | Milieu                                          | 41     |
| 7.1   | Algemeen                                        | 41     |
| 7.2   | M.e.r.-beoordeling                              | 41     |
| 7.3   | Bodemkwaliteit                                  | 42     |
| 7.4   | Geluid                                          | 43     |

| 7.5 | Luchtkwaliteit                   | 45 |
|-----|----------------------------------|----|
| 7.6 | Milieuzonering                   | 48 |
| 7.7 | Externe veiligheid               | 49 |
| 7.8 | Overige belemmeringen            | 50 |
| 7.9 | Duurzaamheid                     | 53 |
| 8   | Uitvoerbaarheid                  | 55 |
| 8.1 | Economische uitvoerbaarheid      | 55 |
| 8.2 | Maatschappelijke uitvoerbaarheid | 55 |
| 8.3 | Handhavingsaspecten              | 55 |
| 9   | Procedure                        | 57 |
| 9.1 | Voorbereidingsfase               | 57 |
| 9.2 | Ontwerpfase                      | 57 |
| 9.3 | Vaststellingsfase                | 57 |

## **Bijlagen bij de toelichting**

| Bijlage 1: | Flora- en faunaonderzoek Berkel en Rodenrijs - Noordeindseweg tegenover 117a,  |
|------------|--------------------------------------------------------------------------------|
|            | ABO-Milieuconsult B.V., d.d. 28 oktober 2019                                   |
| Bijlage 2: | Notitie stikstofdepositie woningbouw Lansingerland, DCMR, d.d. 6 december 2019 |

- **Bijlage 3:** Verkennend bodemonderzoek Noordeindseweg tegenover 117a te Berkel en Rodenrijs, ABO-Milieuconsult B.V., d.d. 10 oktober 2019
- **Bijlage 4:** Akoestisch onderzoek wegverkeerslawaai Bestemmingsplan "t.o. Noordeindseweg 117a", KuiperCompagnons, d.d. 30 september 2019
- **Bijlage 5:** Alternatieve watercompensatie voor ontwikkeling nabij de Noordeindseweg 117a te Berkel & Rodenrijs
- **Bijlage 6:** Besluit hogere waarden Wet geluidhinder Inzake het bestemmingsplan "Noordeindseweg t.o. 117a" in Berkel en Rodenrijs, Gemeente Lansingerland, d.d. 15 december 2020
- **Bijlage 7:** M.e.r.-beoordelingsbesluit bestemmingsplan "Noordeindseweg t.o. 117a", Gemeente Lansingerland, d.d. 10 augustus 2020
- **Bijlage 8:** Nota vooroverleg en staat van wijzigingen bestemmingsplan "Noordeindseweg t.o. 117a", Gemeente Lansingerland, d.d. 3 augustus 2020
- **Bijlage 9:** Staat van wijzigingen bestemmingsplan "Noordeindseweg t.o. 117a", Gemeente Lansingerland, d.d. 28 januari 2021

*Afbeelding 1.1: globale ligging plangebied in de omgeving (het plangebied is wit omkaderd)*

*Afbeelding 1.2: globale begrenzing plangebied*

# <span id="page-10-0"></span>**1 Inleiding**

## <span id="page-10-1"></span>**1.1 Aanleiding en doel van het plan**

Op de gronden aan de Noordeindseweg tegenover nummer 117a in Berkel en Rodenrijs bestaat het voornemen om twee woningen te realiseren. Het vigerende bestemmingsplan laat deze ontwikkeling niet toe en om de gewenste ontwikkeling mogelijk te maken, dient een nieuw juridisch-planologisch kader te worden opgesteld. Voorliggend bestemmingsplan voorziet hierin.

#### <span id="page-10-2"></span>**1.2 Bij het plan behorende stukken**

Het bestemmingsplan "Noordeindseweg t.o. 117a" bestaat uit bestemmingen en regels. De bestemming van de gronden is geometrisch bepaald1 door middel van lijnen, coderingen en arceringen. In de bestemmingen zijn regels ten aanzien van het bouwen en het gebruik opgenomen. Het plan gaat vergezeld van deze toelichting. In de toelichting worden de keuzes die zijn gemaakt bij het opstellen van de geometrische plaatsbepaling en de regels verantwoord en verduidelijkt. Vervolgens wordt hierin de uitvoerbaarheid van het plan aangetoond.

#### <span id="page-10-3"></span>**1.3 Ligging en begrenzing plangebied**

Het plangebied is gelegen aan het bebouwingslint Noordeindseweg, ten noorden van de kern Berkel en Rodenrijs.

Globaal wordt het plangebied begrensd door:

- Een kassencomplex aan de noordkant;
- De groenzoom aan de oostkant;
- een onbebouwd stuk grasland aan de westzijde;
- de Noordeindseweg met aanliggende woningen aan de zuidzijde.

De afbeeldingen 1.1 en 1.2 geven de globale ligging en begrenzing van het plangebied weer.

#### <span id="page-10-4"></span>**1.4 Voorgaand bestemmingsplan**

Met het voorliggende bestemmingsplan worden de vigerende bestemmingsplannen "Lint Noord" en "Groenzoom" gedeeltelijk herzien. In afbeelding 1.3 is weergegeven voor welke gronden welk bestemmingsplan vigeert. In afbeelding 1.4 zijn de vigerende bestemmingsplan weergegeven.

<sup>1</sup> Geografische coördinaten volgens het Rijksdriehoekstelsel bepalen de ligging van een bestemming. Met gebruikmaking van de coördinaten kan exact de plaats van een object in een gebied worden bepaald.

*Afbeelding 1.3: Overzicht vigerende plannen (blauw is "Lint Noord, paars is "Groenzoom).*

*Afbeelding 1.4: Overzicht vigerende plannen.*

*Bestemmingsplan "Noordeindseweg t.o. 117a" Toelichting Vastgesteld 28 januari 2021*

#### *Strijdigheid met het bestemmingsplan "Lint Noord"*

Voor de gronden waarop de ontwikkeling van de woningen is voorzien, geldt het bestemmingsplan Lint-Noord. Deze gronden kennen de bestemmingen 'Agrarisch' en 'Gemengd'. Daarnaast kent het plangebied de dubbelbestemming 'Waarde – Archeologie 1'. Op basis van deze vigerende bestemmingen is het bouwen van de woningen niet mogelijk. De woningen zijn namelijk in functioneel opzicht niet toegestaan binnen deze bestemmingen en daarnaast zijn deze ook geprojecteerd buiten een bouwvlak. Voorgenomen ontwikkeling is dan ook in zowel functioneel als ruimtelijk opzicht in strijd met het vigerende bestemmingsplan.

Het plan kent met de gebiedsaanduiding 'wro-zone – wijzigingsbevoegheid 2' de mogelijkheid om per 1.000 m2 één woning te realiseren. De begrenzing van de wijzigingsbevoegdheid loopt echter dwars door de kadastrale eigendommen, waardoor geen goede verkaveling plaats kan vinden en maar één woning gebouwd kan worden.

De voorgenomen ontwikkeling voorziet in de realisatie van twee vrijstaande woningen.

## *Gedeeltelijke wijziging van het bestemmingsplan "Groenzoom"*

De westelijk gelegen gronden van het plangebied vallen binnen het vigerende bestemmingsplan "Groenzoom". Deze gronden kennen de enkelbestemmingen 'Wonen -1' en 'Agrarisch – Weide'. Ook op deze gronden ligt een wijzigingsbevoegdheid ('wetgevingszone – wijzigingsgebied D'). Op basis van deze wijzigingsbevoegdheid kunnen woningen worden gerealiseerd op basis van het ruimte-voor-ruimte recht. De gemeente heeft aangegeven mee te willen werken aan de voorgenomen ontwikkeling van twee woningen met als voorwaarde dat de wijzigingsbevoegdheid voor de percelen binnen het bestemmingsplan 'Groenzoom' vervalt. Om deze reden zijn deze gronden meegenomen, met uitzondering van het kadastrale perceel 7122. In dit deel van het plangebied zijn geen ontwikkelingen voorzien. Voor deze gronden bestaat dan ook geen strijdigheid met het bestemmingsplan maar dient de wijzigingsbevoegdheid te vervallen. Het perceel 7122 kent een andere eigenaar, voor deze gronden blijft de wijzigingsbevoegdheid gehandhaafd.

## <span id="page-12-0"></span>**1.5 Leeswijzer**

De toelichting van dit bestemmingsplan is opgebouwd uit negen hoofdstukken. Na deze inleiding is in hoofdstuk twee ingegaan op de ruimtelijke structuur van het plangebied en de omgeving en zijn de ontwikkelingen uiteengezet. In hoofdstuk drie komen de verschillende beleidskaders aan de orde op Rijksniveau, provinciaal en gemeentelijk niveau. In de hoofdstukken vier, vijf en zes wordt achtereenvolgens aandacht besteed aan natuur en landschap, water en archeologie en cultuurhistorie. In hoofdstuk zeven is verslag gedaan van het onderzoek naar de randvoorwaarden en belemmeringen die gelden vanuit de diverse planologische en milieukundige toetsingskaders. In hoofdstuk zes is de juridische toelichting op het bestemmingsplan gegeven. Hoofdstuk acht gaat in op de uitvoerbaarheid van het plan, dat in een economisch en maatschappelijk facet uiteengelegd wordt. Tevens wordt daarbij ingegaan op het aspect handhaving. Ten slotte wordt de bestemmingsplanprocedure in het laatste hoofdstuk nader toegelicht.

# **2 Planbeschrijving**

## <span id="page-13-1"></span><span id="page-13-0"></span>**2.1 Bestaande situatie**

Het plangebied is gelegen aan de Noordeindseweg, een oud bebouwingslint met een bijzonder gevarieerde ruimtelijke structuur. Het bebouwingsbeeld van het lint wordt afwisselend bepaald door oude boerderijcomplexen, kassenpercelen en bedrijfsbebouwing met daartussen fragmenten woonbebouwing. Kenmerkend is daarnaast de Noordeindsevaart, die de basis heeft gevormd voor het ontstaan van het huidige bebouwingslint.

Het oostelijk deel van het plangebied bestaat in de huidige situatie uit grasland. Het westelijk deel van het plangebied bestaat uit een paardenbak met bijbehorende bebouwing. Een klein deel van het plangebied bestaat uit verharding. De bestaande situatie is weergegeven in afbeelding 1.2.

#### <span id="page-13-2"></span>**2.2 Ruimtelijke ontwikkelingen**

#### <span id="page-13-3"></span>**2.2.1 Programma**

Het beoogde bouwplan heeft betrekking op de inpassing van twee vrijstaande woningen op het perceel tegenover Noordeindseweg nummer 117a. Om hierin te kunnen voorzien is de sloop van de bestaande bebouwing noodzakelijk. De paardenbak die op het perceel aanwezig is blijft in de toekomstige situatie niet gehandhaafd, en zal verdwijnen.

Dit bestemmingsplan biedt het kader waarbinnen de voorgenomen woningen dienen te passen.

Voor beide woningen bestaan uitgewerkte bouwplannen. In de afbeeldingen 2.1 en 2.2 is het bouwplan voor de westelijk gelegen woning weergegeven.

Op dit perceel is voorzien in de realisatie van één vrijstaande woning. Deze woning kent een ruime afstand tot beide perceelsgrenzen. De woning krijgt een footprint van ongeveer 110 m2 en wordt uitgevoerd in twee verdiepingen waarvan één volledige bouwlaag. De woning wordt afgedekt met een kap. De nokhoogte ligt op circa 8,5 meter. Aan de oostzijde van de woning worden, achter elkaar, twee parkeerplaatsen op eigen terrein gerealiseerd.

*Afbeelding 2.1: Impressie van de westelijk gelegen woning.*

*Afbeelding 2.2:Voorlopige inrichtingstekening van de westelijk gelegen woning.*

*Bestemmingsplan "Noordeindseweg t.o. 117a" Toelichting Vastgesteld 28 januari 2021*

In de afbeeldingen 2.3 en 2.4 is het bouwplan voor de oostelijk gelegen woning weergegeven.

Ook op het oostelijke perceel is voorzien in de realisatie van één vrijstaande woning. Net als de andere woning is deze woning op ruime afstand tot beide perceelsgrenzen geprojecteerd. Deze woning kent een footprint van ongeveer 70 m2 . In tegenstelling tot de andere woning wordt deze woning uitgevoerd in twee volledige bouwlagen. De woning wordt afgedekt met een kap. De nokhoogte ligt op circa 10,7 meter. Ten westen van de woning worden twee parkeerplaatsen naast elkaar gerealiseerd.

*Afbeelding 2.3: Impressie van de oostelijk gelegen woning.*

*Afbeelding 2.4:Voorlopige inrichtingstekening van de oostelijk gelegen woning.*

#### <span id="page-16-0"></span>**2.2.2 Ruimtelijke inpassing**

De Noordeindseweg is een bijzonder lint met een eenduidige stedenbouwkundige structuur. Het lint heeft een asymmetrisch karakter en bestaat in de basis uit een dijklichaam met bebouwing aan weerszijden, alsmede een weg en vaart in het midden.

De beoogde nieuwe woningen zullen qua maatvoering aansluiten bij de bestaande bebouwing in de omgeving. De nieuwe woningen sluiten daarnaast aan bij de bebouwingstypologie langs de Noordeindseweg, waardoor het bestaande profiel van het lint wordt versterkt.

*Bestemmingsplan "Noordeindseweg t.o. 117a" Toelichting Vastgesteld 28 januari 2021*

## <span id="page-17-0"></span>**2.2.3 Ontsluiting en parkeren**

#### *Ontsluiting*

De woningen zullen ontsloten worden door de bestaande ontsluitingsweg. De gemiddelde verkeersaantrekkende werking van een woning is circa acht motorvoertuigen per etmaal. De capaciteit van de Noordeindseweg is meer dan voldoende om het beperkte aantal extra verkeersbewegingen (circa 16 per etmaal) op te vangen.

## *Parkeren*

Parkeren dient volledig op eigen terrein te worden opgelost. In de regels van het bestemmingsplan is vastgelegd dat bij het bouwen op grond van de bestemming moet worden voorzien in voldoende parkeergelegenheid overeenkomstig de geldende gemeentelijke parkeernota. Momenteel is dat de 'Nota parkeernormen Gemeente Lansingerland' (2014). Conform deze nota dient voor vrijstaande (koop)woningen buiten de bebouwde kom te worden voorzien in 2,4 parkeerplaatsen. Het uitgangspunt voor nieuwe ontwikkelingen is dat de parkeerplaatsen op eigen terrein worden gerealiseerd. In de regels van dit bestemmingsplan is daarom bepaald dat binnen de bestemmingen 'Wonen' en/of 'Tuin' tenminste 5 parkeerplaatsen gerealiseerd en in stand gehouden dienen te worden.

#### <span id="page-17-1"></span>**2.3 Juridische aspecten**

## <span id="page-17-2"></span>**2.3.1 Inleiding**

Voorliggend bestemmingsplan is zoveel mogelijk opgesteld conform de gemeentelijke standaard, met inachtneming van de bepalingen die zijn opgenomen in de Regeling standaarden ruimtelijke ordening (Rsro), zoals de Standaard Vergelijkbare Bestemmingsplannen (SVBP2012) en het coderingssysteem Informatiemodel Ruimtelijke Ordening (IMRO).

In dit hoofdstuk wordt ingegaan op de wijze waarop de regels en verbeelding van voorliggend plan zijn opgebouwd.

## <span id="page-17-3"></span>**2.3.2 Bestemmingsmethodiek**

Het uitgangspunt van dit bestemmingsplan is het mogelijk maken van twee vrijstaande woningen aan de Noordeindseweg in Berkel en Rodenrijs en het laten vervallen van de wijzigingsbevoegdheid op nabijgelegen percelen. Voor de juridische regeling is het handboek van de gemeente Lansingerland leidend (Modelplanregels gemeente Lansingerland, versie 3.5), aangevuld met specifieke regelingen.

Bij de opzet van het plan is gekozen voor eindbestemmingen, gebaseerd op de beoogde situatie. Op basis van de bepalingen van een eindbestemming kan direct een omgevingsvergunning worden afgegeven, indien het bouwplan past binnen de regels die gelden bij de bestemming.

## <span id="page-17-4"></span>**2.3.3 Regels**

De regels bestaan uit vier hoofdstukken:

- Inleidende regels (hoofdstuk 1)
- Bestemmingsregels (hoofdstuk 2)
- Algemene regels (hoofdstuk 3)

- Overgangs- en slotregels (hoofdstuk 4)
Hierna wordt een korte toelichting gegeven op de in het plan voorkomende artikelen.

## *Hoofdstuk 1 Inleidende regels*

In dit hoofdstuk is een aantal begrippen verklaard, dat wordt gebruikt in de regels. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is het artikel "Wijze van meten" opgenomen waarin bepaald is hoe de voorgeschreven maatvoering in het plan gemeten moet worden.

## *Hoofdstuk 2 Bestemmingsregels*

In dit hoofdstuk zijn de in het plan voorkomende bestemmingen geregeld. In ieder artikel is per bestemming bepaald welk gebruik van de gronden is toegestaan en welke bouwregels er gelden. Hierna volgt een toelichting per artikel.

#### *Agrarische – Weide*

De voor 'Agrarisch - Weide' aangewezen gronden zijn bestemd voor weilanden en/of landbouwgronden en agrarisch landschapsbeheer. Het gaat hier om de voortzetting van de vigerende bestemming uit het bestemmingsplan 'Groenzoom'.

#### *Tuin*

De gronden aan de voorzijde van de woningen zijn voorzien van de bestemming 'Tuin'. Binnen de bestemming 'Tuin' zijn de gronden onder meer bestemd voor tuinen, parkeervoorzieningen en ondergeschikte voorzieningen. Behoudens erkers, entree- en tochtportalen zijn de bouwmogelijkheden binnen deze bestemming zeer beperkt.

#### *Verkeer*

De gronden die als ontsluiting voor de toekomstige woningen dienen, zijn bestemd als 'Verkeer'. Binnen deze bestemming mogen uitsluitend bouwwerken ten dienste van de bestemming worden gebouwd.

#### *Water*

Aan de watergangen in het plangebied is de bestemming "Water" toegekend. Ook binnen deze bestemming mogen uitsluitend bouwwerken ten dienste van de bestemming worden gebouwd.

#### *Wonen-1*

De gronden met de bestemming Wonen-1 mogen worden gebruikt voor woningen, aan huis verbonden beroepen, tuinen en erven, parkeervoorzieningen en water. Het maximum aantal te bouwen woningen bedraagt één per bouwvlak. Het bouwen is geregeld door een onderscheid te maken tussen hoofdgebouwen, aan- en bijgebouwen en andere bouwwerken.

De hoofdgebouwen moeten worden opgericht binnen het bouwvlak dat op de verbeelding is aangegeven.

#### *Leiding – Riool*

Met deze dubbelbestemming wordt geregeld dat de leiding niet zomaar aangetast kan worden. Zowel leiding als de daarom heen liggende beschermingzone zijn bestemd. In de regels worden beperkingen gesteld ten aanzien van het bouwen, graafwerkzaamheden, e.d.

### *Waterstaat – Waterkering*

Deze bestemming is opgenomen voor de gronden die een waterkerende functie hebben. Er is sprake van een zogenoemde dubbelbestemming waarbij de waterkerende functie primair geldt ten opzichte van de andere aangegeven bestemmingen. Op deze gronden is tevens de Keur van de waterbeheerder van toepassing. Ontwikkelingen binnen de bestemming zijn alleen toelaatbaar, als geen onevenredige afbreuk wordt gedaan aan de belangen van de waterkering.

## *Hoofdstuk 3 Algemene regels*

In hoofdstuk 3 worden enkele algemene regels gegeven, zoals de anti-dubbeltelregel. Ook worden algemene gebruiksregels gegeven en wordt gesteld dat bestaande bouwwerken, die niet voldoen aan de regels in het plan, als toelaatbaar mogen worden beschouwd. Ook worden enkele algemene afwijkings- en wijzigingsregels gegeven die de flexibiliteit van het plan vergroten.

Daarnaast is een voorwaardelijke bepaling opgenomen betreffende parkeren. Indien op grond van de woonbestemming wordt gebouwd, dient voorzien te worden in voldoende parkeergelegenheid. Daarbij wordt gebruik gemaakt van het vigerende gemeentelijke parkeerbeleid. Thans is het gemeentelijk parkeerbeleid vastgelegd in de 'Nota parkeren Gemeente Lansingerland'. Indien de parkeernota in de toekomst herzien wordt, dient getoetst te worden aan het laatste gemeentelijke parkeerbeleid.

Ten slotte is een voorwaardelijke verplichting met betrekking tot water opgenomen. Deze verplichting regelt dat het gebruik van de gronden strijdig is, indien de benodigde waterberging niet is aangelegd én in stand wordt gehouden.

## *Hoofdstuk 4 Overgangs- en slotregels*

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

## <span id="page-19-0"></span>**2.3.4 Geometrische plaatsbepaling / verbeelding**

Voor het verbeelden van de geometrisch bepaalde bestemmingen is een BGT-ondergrond (in combinatie met de Basisregistratie Kadaster (BRK)) gebruikt. Dit bestand is opgebouwd in coördinaten in het stelsel van de Rijksdriehoeksmeting, of kortweg Rijksdriehoekscoördinaten (ook wel: RD-coördinaten). Dit zijn de coördinaten die in Nederland worden gebruikt als grondslag voor onder meer geografische aanduidingen, waarbij de exacte locatie van een gebied wordt vastgelegd. In het plan is met behulp van lijnen, coderingen en arceringen aan gronden een bepaalde bestemming toegekend. Binnen een bestemmingsvlak zijn met aanduidingen nadere regels aangegeven. Op een afdruk van de geometrische plaatsbepaling, de verbeelding, zijn alle bestemmingen en aanduidingen naast elkaar zichtbaar.

<span id="page-19-1"></span>De gegevens zijn digitaal raadpleegbaar. Via de digitale portal waarop het plan wordt gepubliceerd kan, door te klikken op een bepaalde locatie, de bijbehorende bestemmingsregeling worden opgeroepen.

> *Bestemmingsplan "Noordeindseweg t.o. 117a" Toelichting Vastgesteld 28 januari 2021*

# **3 Beleidskader**

## <span id="page-20-0"></span>**3.1 Algemeen**

Voorliggend plan maakt de realisatie van twee woningen mogelijk op de oostelijke gronden in het plangebied. De gemeente heeft ingestemd met deze ontwikkeling op voorwaarde dat de wijzigingsbevoegdheid op de naastgelegen gronden (met uitzondering van perceel 7122) wordt verwijderd. Om deze reden zijn ook de westelijke percelen meegenomen in het plangebied. Hier zijn geen ontwikkelingen voorzien en daarom richt dit hoofdstuk zich alleen op de oostelijke gronden waarop de woningen zijn voorzien.

## <span id="page-20-1"></span>**3.2 Rijksbeleid**

Het rijk heeft haar ruimtelijk beleid vastgelegd in de Structuurvisie Infrastructuur en Ruimte (SVIR) en het Besluit algemene regels ruimtelijke ordening (Barro). De leidende gedachte van het rijksbeleid is ruimte maken voor groei en beweging, waarbij het rijk zich vooral concentreert op decentralisatie. De verantwoordelijkheid wordt verplaatst van rijksniveau naar provinciaal en gemeentelijk niveau. In het rijksbeleid (SVIR en Barro) worden dan ook geen specifieke uitspraken gedaan met betrekking tot het voorliggende plangebied. Wel draagt het voorliggende bestemmingsplan bij aan de ambitie van het rijk om het bestaand stedelijk gebied verder te verdichten.

#### <span id="page-20-2"></span>**3.3 Provinciaal beleid**

## *Omgevingsbeleid Zuid-Holland*

Op 20 februari 2019 heeft de provincie Zuid-Holland het Omgevingsbeleid vastgesteld. Het Omgevingsbeleid van Zuid-Holland omvat al het provinciale beleid voor de fysieke leefomgeving. Het bestaat uit twee kaderstellende instrumenten: de Omgevingsvisie en de Omgevingsverordening.

Daarnaast zijn in het Omgevingsbeleid operationele doelstellingen opgenomen, zodat zichtbaar is hoe de provincie zelf invulling geeft aan de realisatie van haar beleid. Deze operationele doelstellingen maken onderdeel uit van verschillende uitvoeringsprogramma's en –plannen, zoals het programma Ruimte en het programma Mobiliteit.

Met het Omgevingsbeleid van Zuid-Holland streeft de provincie naar een optimale wisselwerking tussen gewenste ruimtelijke ontwikkelingen en een goede leefomgevingskwaliteit. Uit de provinciale opgaven worden samenhangende beleidskeuzes gemaakt, die doorwerken naar uitvoeringsprogramma's en naar regels in de verordening. De ruimtelijke hoofdstructuur maakt met een integraal kaartbeeld inzichtelijk hoe de strategische beleidskeuzes uit de Omgevingsvisie ruimtelijk samenkomen.

#### *Omgevingsvisie en Omgevingsverordening Zuid-Holland*

Door het samenvoegen van verschillende beleidsplannen voor de fysieke leefomgeving sorteert de provincie voor op de Omgevingswet. De Omgevingswet verplicht het Rijk, de provincies en gemeenten een omgevingsvisie te maken. De provinciale Omgevingsvisie bestaat uit de volgende onderdelen:

*Bestemmingsplan "Noordeindseweg t.o. 117a" Toelichting Vastgesteld 28 januari 2021*

- Een beschrijving en kaartbeelden van de **ruimtelijke hoofdstructuur**;
- De ontwikkelrichting van het **omgevingsbeleid**: ambities en sturing
- Een beschrijving van de **omgevingskwaliteit** van Zuid-Holland, waaronder de provinciale inzet voor het verbeteren van de ruimtelijke kwaliteit;
- De samenhangende beleidskeuzes voor de fysieke leefomgeving.

#### *Ad. 1 Ruimtelijke hoofdstructuur*

## *Ad. 2 Omgevingsbeleid: ambities en sturing*

De ambitie van de provincie is een slim, schoon en sterk Zuid-Holland. De Provincie gaat uit van zes richtinggevende ambities, waarbinnen een aantal opgaven zijn geformuleerd:

- 1. Naar een klimaatbestendige delta
- 2. Naar een nieuwe economie: the next level
- 3. Naar een levendige meerkernige metropool
- 4. Energievernieuwing
- 5. Best bereikbare provincie
- 6. Gezonde en aantrekkelijke leefomgeving

#### *Ad. 3 Omgevingskwaliteit*

Centraal doel van het integrale omgevingsbeleid is het verbeteren van de omgevingskwaliteit. Onder 'omgevingskwaliteit' wordt verstaan: het geheel aan kwaliteiten die de waarde van de fysieke leefomgeving bepalen. Ofwel een samenvoeging van ruimtelijke kwaliteit (belevingswaarde, gebruikswaarde en toekomstwaarde) en milieukwaliteit (gezondheid en veiligheid).

De Omgevingskwaliteit bestaat uit de unieke kwaliteiten van Zuid-Holland, het toepassen van de leefomgevingstoets (beleidscyclus en monitoring) en een nadere uitwerking van het provinciale beleid. Dit laatste gebeurt door middel van een 'kwaliteitskaart' en bijbehorende 'richtpunten ruimtelijke kwaliteit'.

## *Kwaliteitskaart, richtpunten en gebiedsprofielen*

De provincie geeft richting en ruimte aan een optimale wisselwerking tussen ruimtelijke ontwikkelingen en omgevingskwaliteit. In de gehele provincie, zowel in het stedelijk gebied als in het landelijk gebied, beoogt het kwaliteitsbeleid een 'ja, mits-beleid': ruimtelijke ontwikkelingen zijn mogelijk, met behoud of versterking van de ruimtelijke kwaliteit.

Het ruimtelijk kwaliteitsbeleid bestaat uit een viertal kwaliteitskaarten (de laag van de ondergrond, de laag van de cultuur- en natuurlandschappen, de laag van de stedelijke occupatie en de laag van de beleving), samengevat in één integrale kwaliteitskaart, bijbehorende richtpunten en een aantal bepalingen in de verordening. Ontwikkelingen moeten rekening houden met deze richtpunten. De kwaliteiten zijn uitgewerkt in de gebiedsprofielen.

Het plangebied is opgenomen in twee van de vier kwaliteitskaarten. In de laag van de ondergrond is plangebied deels aangeduid als 'Veencomplex - Oude zeeklei'. Ontwikkelingen in droogmakerijen leveren een bijdrage aan een duurzame waterhuishouding. Voorgenomen ontwikkeling voorziet niet in een verslechtering van deze punten.

In de laag van de stedelijk occupatie is het plangebied aangeduid als 'Stads- en dorpsranden'. Relevante richtpunt voor voorgenomen ontwikkeling is:

- ontwikkelingen aan de stads- of dorpsrand dragen bij aan het realiseren van een rand met passende overgangskwaliteit (front, contact of overlap).
De hoogte van de bebouwing is gezien de ligging van de locatie en bestaande hoogte in de omgeving legitiem. De woningen worden ingepast in de bestaande stedenbouwkundige structuur. Hiermee wordt aangesloten bij de richtpunten.

#### *Ad. 4 Beleidskeuzes*

De provincie heeft 12 provinciale opgaven gedefinieerd, die elk bestaan uit samenhangende beleidskeuzes. Deze beleidskeuzes werken door naar uitvoeringsprogramma's en regels in de verordening. Hieronder zijn de voor het plangebied relevante opgaven uiteengezet.

## Landschap en cultuurhistorie

Beschermen, versterken en beleefbaar maken van de kwaliteit van het landschap, cultuurhistorische waarden en natuurlijke karakteristieken van de leefomgeving.

## Gezondheid en veiligheid

Zorgen voor een gezonde en veilige leefomgeving en het beperken van hinder.

#### Ruimte en verstedelijking

Zorgen voor een zorgvuldig ruimtegebruik en een compact, samenhangend en kwalitatief hoogwaardig bebouwd gebied.

#### Wonen

Bevorderen van de beschikbaarheid van voldoende passende woningen in een aantrekkelijke leefomgeving, aansluitend op de behoeften van verschillende doelgroepen.

De voorgenomen ontwikkeling voorziet in de ontwikkeling van een gezonde en veilige leefomgeving. De diverse relevante milieuaspecten worden in hoofdstuk 7 verder uiteengezet en afgewogen.

Voorgenomen ontwikkeling draagt dus bij aan de provinciale opgaven.

#### **Programma ruimte**

Het Programma ruimte is parallel aan de Omgevingsvisie en de Omgevingsverordening opgesteld. Het Programma ruimte bevat een nadere invulling en operationalisering van ruimtelijk relevante onderdelen van de Omgevingsvisie. Het is enerzijds een beleidsdocument, namelijk uitwerking van de beleidsbeslissingen, en anderzijds gericht op uitvoering. Het document is toegespitst op de thema's Bebouwde ruimte en mobiliteit, Landschap, groen en erfgoed en Water, bodem en energie.

Op basis van het programma dient voor bestemmingsplannen die voorzien in een stedelijke ontwikkeling een toelichting op de ladder voor duurzame verstedelijking worden gegeven. Aan de ladder voor duurzame verstedelijking wordt hieronder aandacht besteed.

#### *Nieuwe Ladder voor Duurzame Verstedelijking*

Op 1 juli 2017 is de Nieuwe Ladder voor Duurzame Verstedelijking in werking getreden (artikel 3.1.6 lid twee en drie Bro). De nieuwe Ladder is ten opzichte van de voorgaande Ladder vereenvoudigd. De drie treden zijn komen te vervallen en er is een nieuwe bepaling toegevoegd. De Laddertoets geldt alleen voor plannen die een nieuwe stedelijke ontwikkeling mogelijk maken. Onder een nieuwe stedelijke ontwikkeling wordt verstaan: 'ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'.

Toetsing aan de nieuwe Ladder houdt in dat een bestemmingsplan dat een nieuwe stedelijke ontwikkeling mogelijk maakt een beschrijving bevat van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien.

Onderhavige ontwikkeling voorziet in het mogelijk maken van twee woningen. Voor woningbouwlocaties geldt volgens de overzichtsuitspraak (ABRvS 28 juni 2017; ECLI:NL:RVS:2017:1724) dat 'in beginsel' sprake is van een nieuwe stedelijke ontwikkeling als er meer dan 11 woningen gerealiseerd worden.

Onderhavige ontwikkeling wordt niet aangemerkt als een nieuwe stedelijke ontwikkeling waardoor ladderonderzoek niet benodigd is.

## *Conclusie*

De ontwikkeling van twee vrijstaande woningen aan de Noordeindseweg in Berkel en Rodenrijs past binnen de provinciale doelstelling. Hiermee wordt voldaan aan de ladder voor duurzame verstedelijking. Het beleid van de provincie Zuid-Holland vormt zodoende geen belemmering voor de ontwikkeling.

## <span id="page-24-0"></span>**3.4 Gemeentelijk beleid**

## *Structuurvisie Lansingerland*

Op 18 februari 2010 is de Structuurvisie Lansingerland vastgesteld door de gemeenteraad van Lansingerland. Lansingerland wil 'aantrekkelijk wonen, werken, recreëren en leven' sturen met een eigen visie. Binnen de gemeente staat een groot aantal ontwikkelingen op stapel wat betreft woningbouw, bedrijventerreinen en maatschappelijke voorzieningen. Om deze en andere ruimtelijke ontwikkelingen en ruimtelijk beleid te verankeren, heeft de gemeente een structuurvisie opgesteld, op basis van de Wet ruimtelijke ordening (Wro). De gemeente voldoet hiermee aan de verplichting uit de Wro om voor haar grondgebied een structuurvisie op te stellen.

De koers voor de gemeente Lansingerland is:

- aantrekkelijk suburbaan wonen;
- leefbaar, zorgzaam en met eigen identiteit;
- ontspannen groene en recreatieve gemeente;
- een aantrekkelijk vestigingsklimaat voor bedrijven en het verder ontwikkelen van de greenport.

Duurzaamheid en een goede ontsluitingsstructuur zijn daarbij randvoorwaarden.

Lansingerland is een essentieel onderdeel van de Zuidvleugel van de Randstad en bovendien centraal gelegen. De Randstad behoort tot de vijf belangrijkste stedelijke gebieden van Noordwest-Europa. Als schakel in de Zuidvleugel is de toekomst van Lansingerland sterk vervlochten met die van de Randstad. Lansingerland is duidelijk onderdeel van een groter geheel.

In de Structuurvisie Lansingerland is de locatie aangewezen voor het behoud van het cultuurhistorisch waardevolle karakter van het lint (zie afbeelding 3.2). De linten zijn belangrijke dragers van de identiteit van Lansingerland. Behoud en versterking van het cultuurhistorisch waardevolle karakter van de linten is uitgangspunt. Dit houdt onder andere in dat de diversiteit aan functies, bebouwingsvormen en de openheid behouden moeten blijven. Daar waar functies zijn gevestigd die qua aard of schaal als niet meer passend moeten worden beschouwd, is ontwikkeling en of transformatie mogelijk. Ontwikkelingen moeten passen bij de schaal en de maat van het lint. Transformatie is geen doel op zich maar een middel om bij te dragen aan verbetering van de stedenbouwkundige kwaliteit van het lint. De Noordeindseweg is aan te merken als een landelijk lint. Aan deze linten kunnen zowel – bescheiden – woningbouw als bedrijfsmatige ontwikkelingen worden toegestaan.

De voorgenomen ontwikkeling past binnen de voorgenoemde uitgangspunten van de structuurvisie. De woningen worden op een passende wijze ingevoegd in het bestaande historische lint. Hiermee vormt de structuurvisie geen belemmering voor de haalbaarheid van het plan.

*Afbeelding 3.2: uitsnede kaart Structuurvisie Lansingerland (het plangebied is rood omkaderd).*

#### *Toekomstvisie Lansingerland op weg naar 2040*

In de Toekomstvisie Lansingerland heeft de gemeente haar doelstellingen voor de periode tot 2040 geformuleerd. Deze visie dient als kader voor de gemeentelijke structuurvisie 2025. De gemeente Lansingerland wil in 2040 het volgende hebben bereikt:

- De woningvoorraad sluit aan op de bevolkingssamenstelling;
- Het woningaanbod is voldoende gedifferentieerd;
- Er zijn veel levensloopbestendige woningen;
- Werken en wonen zijn beter gemengd door invoer van de bestemming 'werken';
- Na 2020 is de bebouwde kom niet verder uitgebreid;
- Vanaf 2020 vindt herstructurering van oudere woonwijken plaats;
- Duurzaamheid in de woonwijken is verbeterd;
- Leefbaarheid in de wijken is verbeterd door meer onbestemd en openbaar (gebruiks)groen;
- Veiligheid in de woonwijken is gewaarborgd en waar nodig verbeterd;
- Lokale voorzieningen zijn uitgebreid.

Het wensbeeld is dat Lansingerland uitgroeit tot een suburbane gemeente met een meervoudige functionaliteit wonen, werken en recreëren. Ondanks de sterke groei en de veranderende bevolkingssamenstelling onderscheidt Lansingerland zich als groenstedelijke gemeente van de stedelijke omgeving.

Dit onderscheid ontstaat door de ruimtelijke structuur, de karakteristieke kernen, het rijke verenigingsleven en moderne en ruim opgezette woonwijken in een groene omgeving. Berkel en Rodenrijs en Bergschenhoek zullen naar elkaar groeien en een dubbelkern vormen.

*Afbeelding 3.3 Uitsnede toekomstvisie Lansingerland en plangebied (rode cirkel)*

Het plangebied lint aan de Noordeindseweg die in de toekomstvisie (gedeeltelijk) is aangeduid als 'Stedelijk gebied vnl. wonen 2008'.

#### *Woonvisie Lansingerland 2015 – 2020*

Op 9 juli 2015 heeft de gemeenteraad van Lansingerland de Woonvisie 2015 - 2020 vastgesteld. De woonvisie is sterk gebaseerd op de visie en ambities welke geformuleerd zijn als toekomstbeeld voor de gemeente Lansingerland, verwoord in het document 'Lansingerland op weg naar 2040'. De gemeente Lansingerland wil samen met haar partners investeren in een groene en duurzame leefomgeving, waar alle inwoners veilig en prettig kunnen wonen, werken en recreëren, met een gevarieerd woningaanbod, passend bij de sociale en demografische opbouw van de samenleving, met behoud van historische en culturele waarden. Deze missie is vertaald naar drie beleidsdoelen: het vergroten van keuzevrijheid en een gevarieerd woningaanbod; het bieden van gevarieerde en veilige woonmilieus en het versterken van een duurzame woon- en leefomgeving.

Binnen het doel 'vergroten van de keuzevrijheid en een gevarieerd woningaanbod' is het de bedoeling extra aandacht te creëren voor ouderen, (koop)starters, huishoudens met een laag inkomen en bijzondere doelgroepen. Ook wenst de gemeente in te spelen op de toekomstige woonwensen van gezinnen die in de VINEX-periode in Lansingerland zijn komen wonen en op korte termijn, als de kinderen het huis uit zijn, op de woningmarkt opnieuw een keuze maken.

Binnen het doel 'bieden van gevarieerde en veilige woonmilieus' is het de bedoeling om iedereen van een passende woning en woonomgeving te voorzien. De gemeente wil daarbij uitblinken in het aanbod van woonmilieus met een dorps en landelijk karakter. Prettig wonen wordt daarbij extra gediend door een veilige omgeving.

Binnen het doel 'versterken van een duurzame woon- en leefomgeving' wordt aandacht besteed aan het terugdringen van het energieverbruik en het toepassen van duurzame materialen in woningbouw en infrastructuur. Ook is er aandacht voor de aanwezigheid van voldoende groen binnen de diverse wijken in verband met klimaatadaptie.

#### *Mobiliteitsplan Lansingerland beweegt*

Gemeente Lansingerland heeft in het mobiliteitsplan "Lansingerland beweegt" op hoofdlijnen het verkeers- en vervoerbeleid tot 2020 vastgesteld. Het mobiliteitsplan bestaat uit een visiedocument en een maatregelenpakket. Het visiedocument is op 28 mei 2009 vastgesteld door de gemeenteraad. In het visiedocument wordt de huidige situatie beschreven, de belangrijkste knelpunten geanalyseerd en er worden oplossingsrichtingen naar voren gebracht. Daarnaast is er een kader voor uitwerkingsnota's opgenomen. Uitwerkingen van het beleid moeten passen binnen de oplossingsrichtingen die in het mobiliteitsplan zijn vastgelegd.

De beoogde woningen worden in de toekomstige situatie ontsloten op de Noordeindseweg. Ten aanzien van het voor dit bestemmingsplan relevante deel van deze weg worden er geen knelpunten geconstateerd in het Mobiliteitsplan 'Lansingerland beweegt'.

Ter aanvulling op het mobiliteitsplan heeft de gemeente Lansingerland in 2014 de 'Nota Parkeren Lansingerland' vastgesteld. In deze nota zijn de hoofdlijnen voor het auto- en fietsparkeerbeleid voor de periode 2013 – 2020 vastgelegd. Ten aanzien van het parkeren is bepaald dat bij nieuwe ontwikkelingen moet worden voldaan aan de aanbevelingen in de ASVV 2012. De ASVV 2012 bevat ervaringscijfers voor de benodigde parkeerplaatsen bij woningen, winkels en bedrijven. Deze cijfers zijn uitgewerkt in de parkeernormen zoals opgenomen in de separate 'Nota Parkeernormen 2014' van de gemeente Lansingerland.

## *Welstandsnota*

Het welstandsbeleid dat in de welstandsnota (vastgesteld d.d. 26 april 2012) wordt uiteengezet, is bedoeld om de ruimtelijke kwaliteit van de gemeente Lansingerland te behouden en te stimuleren. Elk bouwplan moet, zowel op zichzelf, als in relatie tot zijn omgeving voldoen aan de redelijke eisen van welstand, volgens criteria die zijn vastgesteld in de gemeentelijke welstandsnota. Bovendien mogen bestaande bouwwerken niet in ernstige mate in strijd zijn met redelijke eisen van welstand, ook weer volgens de criteria in de welstandsnota. Alleen als de gemeenteraad een gebied of een object als 'welstandsvrij' aanwijst, vervalt de preventieve welstandsbepaling. In Lansingerland wil de gemeente echter bij een deel van de vrije gebieden een vangnet behouden in de vorm van een paar summiere criteria om excessen te voorkomen. Gesproken wordt daarom van 'vrij met excessenregeling'.

Het welstandsbeleid van Lansingerland is uitgewerkt op basis van vier welstandsniveaus:

- welstandsvrij;
- vrij met excessenregeling;
- licht;
- bijzonder.

*Afbeelding 3.3: Uitsnede welstandsnota Lansingerland. Ter plaatse van de cirkel is het plangebied gelegen.*

Het onderhavig plangebied valt binnen het welstandsniveau "Bijzonder". Bij dit welstandsniveau is de welstandsbeoordeling gericht op het stimuleren van de beeldkwaliteit, in alle facetten. De gemeente wil hier duidelijke regie voeren op de ruimtelijke kwaliteit. Dit welstandsniveau is toegekend aan de kernen met hun voorzieningen- en winkelgebieden, de infrastructuur en daarbij behorende civieltechnische objecten (kunstwerken), en de gebieden die de kwalificatie 'bijzonder' hebben gekregen, zoals de linten Noordeindseweg en Rottekade.

Het onderhavig plangebied valt binnen het gebiedstype 'historische polderlinten'. Binnen de linten is van oudsher een enorme diversiteit aan individuele bebouwing, die onderling sterk verschilt in kwaliteit. De samenhang van het gebied wordt bepaald door het landschappelijk raamwerk, en niet zozeer door de bebouwing. Aan de Noordeindseweg is het vooral van belang behoedzaam om te gaan met de doorzichten voor zover die nog aanwezig zijn, en met de kwaliteiten van de bestaande bebouwing. Dit lint vormt de context voor nogal wat (potentiële) monumenten. Aan de Noordeindseweg geldt daarom een bijzonder welstandstoezicht (zie afbeelding 3.3). Bij dit welstandsniveau is de welstandsbeoordeling gericht op het stimuleren van de beeldkwaliteit, in alle facetten. De gemeente wil hier duidelijke regie voeren op de ruimtelijke kwaliteit.

Omdat een concreet bouwplan nog ontbreekt, is een toets aan de welstandsnota niet mogelijk. Het bouwplan wordt in het kader van de omgevingsvergunningprocedure getoetst aan de welstandsnota van de gemeente Lansingerland.

## <span id="page-29-0"></span>**3.5 Conclusies**

Het voorliggende bestemmingsplan voorziet in de ontwikkeling van twee vrijstaande woningen aan de Noordeindseweg. De ontwikkeling past binnen de beleidskaders van het rijk en de provincie.

In de Structuurvisie Lansingerland is het plangebied aangewezen voor het behoud van het cultuurhistorisch waardevolle karakter van het lint. De voorliggende ontwikkeling kan worden beschouwd als een 'gebiedseigen' ontwikkeling die past bij de maat en schaal van de bestaande kenmerken van het lint. Derhalve wordt de ontwikkeling passend geacht binnen de kaders van de gemeentelijke structuurvisie.

De ontwikkeling sluit aan bij de doelstelling 'bieden van gevarieerde en veilige woonmilieus' zoals opgenomen in de 'Woonvisie Lansingerland 2015 – 2020'. De gemeente wil daarbij uitblinken in het aanbod van woonmilieus met een dorps en landelijk karakter. De voorgenomen ontwikkeling voorziet in twee woningen in een historisch lint die passen bij de maat en schaal van de bestaande kenmerken van het lint. Hierdoor sluit de voorgenomen ontwikkeling aan bij het gewenste woonmilieu.

De voorgenomen ontwikkeling wordt aangesloten op de Noordeindseweg waar geen knelpunten geconstateerd zijn. Tevens wordt er voorzien in voldoende parkeergelegenheid (zie 2.2.3). Gezien bovenstaande sluit de voorgenomen ontwikkeling aan op het 'Mobiliteitsplan Lansingerland beweegt'.

Het onderhavig plangebied valt binnen het welstandsniveau "Bijzonder". Bij dit welstandsniveau is de welstandsbeoordeling gericht op het stimuleren van de beeldkwaliteit, in alle facetten. De twee nieuwe woningen worden op een passende wijze ingevoerd in het bestaande bebouwingslint. De bouwplannen worden in het kader van de omgevingsvergunningprocedure getoetst aan de welstandsnota van de gemeente Lansingerland. Er wordt dus voldoende rekening gehouden met de Welstandsnota.

Gelet op het voorgaande wordt het voorliggende bestemmingsplan passend geacht binnen de kaders van het rijks-, provinciaal- en gemeentelijk beleid.

## <span id="page-30-0"></span>**4 Natuur en landschap**

## <span id="page-30-1"></span>**4.1 Kader**

#### *Wet natuurbescherming*

Op 1 januari 2017 is de Wet natuurbescherming (Wnb) in werking getreden. Deze wet vervangt drie oude wetten: de Natuurbeschermingswet 1998 (gebiedsbescherming: Natura 2000), de Flora- en faunawet (soortenbescherming) en de Boswet (kapvergunningen).

## *Soorten*

Voor ruimtelijke ingrepen die resulteren in overtreding van één of meer artikelen van de Wnb moet ontheffing worden aangevraagd. Voor een aantal soorten geldt daarenboven het beschermingsregime van de Europese Vogel- en Habitatrichtlijn. Voor werkzaamheden die uit een bestemmingsplan voortvloeien dient voor de start van die werkzaamheden ontheffing te worden aangevraagd indien beschermde soorten voorkomen. Bij de vaststelling van het plan dient duidelijk te zijn of en in hoeverre een ontheffing kan worden verkregen.

Voor alle in de wet genoemde diersoorten (inclusief vogels) geldt dat het verboden is individuen van deze soorten (opzettelijk) te doden of te vangen. Bovendien is het verboden nesten (en eieren) en (vaste) voortplantingsplaatsen of rustplaatsen van dieren opzettelijk te beschadigen of te vernielen dan wel weg te nemen. Voor de in de wet genoemde plantensoorten geldt dat het verboden is exemplaren in hun natuurlijke verspreidingsgebied opzettelijk te plukken en te verzamelen, af te snijden, te ontwortelen of te vernielen. In de Wnb worden drie beschermingsregimes onderscheiden voor beschermde soorten. Voor de eerste twee regimes gelden aanvullende verbodsbepalingen.

Ten slotte is altijd de algemene zorgplicht van toepassing, die inhoudt dat een ieder voldoende zorg in acht neemt voor alle inheemse dieren en planten en hun directe leefomgeving (artikel 1.11 van de Wnb). Concreet betekent dit dat bij ruimtelijke ontwikkeling gezorgd moet worden dat dieren niet gedood worden en dat planten verplant worden. Ook dient gelet te worden op bijvoorbeeld de voortplantingsperiode van amfibieën en de zoogperiode van zoogdieren.

#### *Gebieden*

## *Natura 2000*

De Wnb ziet ook op de bescherming van Natura 2000-gebieden (Vrl- en Hrl-gebieden). Voor ieder Natura 2000-gebied zijn instandhoudingsdoelstellingen opgesteld voor één of meerdere soorten en/of habitats. Voor ruimtelijke ontwikkelingen binnen de Natura 2000-gebieden en tevens voor ontwikkelingen daarbuiten die van invloed kunnen zijn (door 'externe werking') op die beschermde natuurgebieden, gelden (strenge) restricties. Voor activiteiten of projecten die schadelijk zijn voor de beschermde natuur geldt een vergunningplicht. Middels een 'habitattoets' dient te worden onderzocht of een activiteit (significante) negatieve effecten op de instandhoudingsdoelstellingen voor Natura 2000-gebieden veroorzaakt. De uitkomsten van de habitattoets dienen te worden beoordeeld door het bevoegd gezag.

## *Natuurnetwerk Nederland*

Het Natuurnetwerk Nederland (NNN) is het Nederlands netwerk van bestaande en nieuw aan te leggen natuurgebieden (de voormalige Ecologische Hoofdstructuur / EHS). Het netwerk moet natuurgebieden beter verbinden met elkaar en met het omringende agrarisch gebied. Het doel van het NNN is de instandhouding en ontwikkeling van natuurgebieden om daarmee een groot aantal soorten en ecosystemen te laten voortbestaan. Sinds 2014 zijn de provincies het eerste verantwoordelijke bevoegde gezag voor het NNN (daarvoor was dat de rijksoverheid). De provincies hebben in een verordening regelgeving vastgelegd ten aanzien van het NNN.

#### <span id="page-31-0"></span>**4.2 Onderzoek**

## *Soortenbescherming*

Door ABO-milieuconsult is een quickscan ecologie uitgevoerd. De rapportage hiervan is te raadplegen in bijlage 1. De resultaten worden in onderstaande tabel beknopt weergegeven.

| Soort(groep)                | Ingreep<br>verstorend | Nader<br>onderzoek | Ontheffing | Bijzonderheden/<br>opmerkingen                                                                                                  |
|-----------------------------|-----------------------|--------------------|------------|---------------------------------------------------------------------------------------------------------------------------------|
| Vleermuizen                 | Nee                   | Nee                | Nee        | Geen verblijfplaatsen aanwezig, het plangebied<br>heeft geen essentiële functie voor vleermuizen.                               |
| Grondgebonden<br>zoogdieren | Nee                   | Nee                | Nee        | Geen beschermde soorten aanwezig.                                                                                               |
| Vogels                      | Nee*                  | Nee                | Nee        | * Houd rekening met het broedseizoen                                                                                            |
| Amfibieën en reptielen      | Nee                   | Nee                | Nee        | Geen beschermde soorten aanwezig.                                                                                               |
| Vaatplanten                 | Nee                   | Nee                | Nee        | Geen beschermde soorten aanwezig.                                                                                               |
| Overige soorten             | Nee                   | Nee                | Nee        | Geen beschermde soorten aanwezig.                                                                                               |
| Bomen                       | Nee                   | Nee                | Nee        | Bomen worden niet gekapt. Indien kap toch<br>plaatsvindt, zijn ze niet beschermd in de Wnb en is<br>geen kapvergunning vereist. |

Uit het onderzoek is gebleken dat in het plangebied geen beschermde soorten aanwezig zijn of dat het plangebied geen essentiële functie vormt voor beschermde soorten. De zorgplicht wordt in acht genomen. Op het gebied van soortenbescherming worden geen verbodsbepalingen overtreden.

#### *Gebiedsbescherming*

Voor het plangebied dient bekeken te worden of dit in of nabij beschermde natuurgebieden ligt en of er effecten van de ingreep te verwachten zijn op deze gebieden of de hier voorkomende doelsoorten.

## *Natura 2000*

De locatie is op ruime afstand (meer dan 13 kilometer) van stikstofgevoelige Natura 2000 gebieden gelegen. Door de uitspraak van de Raad van State van eind mei 2019 is het nu echter voor ieder project nodig uit te sluiten dat negatieve effecten, als gevolg van onder andere stikstofdepositie, optreden.

De DCMR heeft voor een aantal locaties aan de rand van de gemeente Lansingerland berekend via een AERIUS-berekening hoeveel woningen minimaal gerealiseerd kunnen worden zonder dat de depositie op Natura 2000-gebieden groter is dan 0,00 mol/ha/jaar. Dit is opgenomen in notitie Stikstofdepositie woningbouw Lansingerland die als bijlage 4 is opgenomen. Hieronder is de conclusie overgenomen.

Uitgaande van een 'worst-case' scenario voor de bouw van woningen, kunnen binnen de gemeentegrenzen van Lansingerland te allen tijde 45 woningen worden gerealiseerd zonder dat dit een depositie groter dan 0,00 mol/ha/jaar op stikstofgevoelige Natura 2000-gebieden veroorzaakt.

De twee woningen vallen dus binnen het minimaal te realiseren aantal woningen dat gerealiseerd kan worden zonder dat de depositie op Natura 2000-gebieden groter is dan 0,00 mol/ha/jaar.

## *Natuurnetwerk Nederland*

Het plangebied ligt op ruim 4 km afstand van het Natuurnetwerk Nederland. Ten zuidwesten van het plangebied liggen de Ackerdijkse Plassen, een belangrijk vogelgebied in het beheer van Vereniging Natuurmonumenten. De Ackerdijkse Plassen zijn ontstaan door vroegere afgraving van laagveen. Het hedendaags beheer is gericht op het behouden en inrichten van zoveel mogelijk biotopen voor de verschillende soorten vogels die in dit gebied broeden of langstrekken. Mede hierom is het gebied ook niet vrij toegankelijk voor publiek.

Het plangebied bevindt zich buiten het Natuurnetwerk Nederland. De provincie heeft geen doelstellingen voor gebieden die niet binnen het NNN liggen. De sloop- en nieuwbouwwerkzaamheden tasten de kernkwaliteiten van het Natuurnetwerk Nederland niet aan. Het afwegingskader EHS ('spelregels EHS') hoeft niet te worden doorlopen.

## <span id="page-32-0"></span>**4.3 Conclusie**

Op het gebied van natuur en landschap worden geen belemmeringen verwacht voor voorgenomen ontwikkeling.

# <span id="page-33-0"></span>**5 Water**

## <span id="page-33-1"></span>**5.1 Kader**

Er zijn een groot aantal beleidsstukken die betrekking hebben op de waterhuishouding. Hieronder wordt één en ander uiteengezet.

#### **5.1.1 Europees en rijksbeleid**

#### *Nationaal Waterplan*

Het Nationaal Waterplan 2016-2021 is de opvolger van het Nationaal Waterplan 2009-2015 en vervangt dit plan én de partiële herzieningen hiervan. Het NWP is op 10 december 2015 door de minister van Infrastructuur en Milieu en de staatssecretaris van Economische Zaken vastgesteld.

Op basis van de Waterwet is het Nationaal Waterplan voor de ruimtelijke aspecten tevens een structuurvisie. Het NWP is zelfbindend voor het Rijk. Het Rijk is in Nederland verantwoordelijk voor het hoofd- watersysteem. In het Nationaal Waterplan legt het Rijk onder meer de strategische doelen voor het waterbeheer vast.

Het kabinet speelt proactief in op de verwachte klimaatveranderingen op lange termijn, om overstromingen te voorkomen. Binnen de planperiode gaan realistische maatregelen in uitvoering die een antwoord bieden op de opgaven voor de korte termijn en voldoende mogelijkheden openlaten om op langere termijn verdere stappen te zetten. Het kabinet sluit daarmee aan bij de resultaten van het Deltaprogramma. Met dit Nationaal Waterplan voldoet Nederland aan de Europese eisen die voortvloeien uit de Kaderrichtlijn Water (KRW), de Richtlijn Overstromingrisico`s (ROR) en de Kaderrichtlijn Mariene Strategie (KMS).

## *Waterwet*

In de Waterwet zijn acht oude waterwetten samengebracht: de [Wet op de waterhuishouding,](http://www.helpdeskwater.nl/aspx/download.aspx?File=/publish/pages/24193/wetbodembescherming.pdf) de Wet op de [waterkering,](http://www.helpdeskwater.nl/waterwet/overige_wetten/wet_op_de/) de [Grondwaterwet,](http://www.helpdeskwater.nl/aspx/download.aspx?File=/publish/pages/24188/grondwaterwet.pdf) de Wet verontreiniging [oppervlaktewateren,](http://www.helpdeskwater.nl/waterwet/overige_wetten/wet_verontreiniging/) de [Wet](http://www.helpdeskwater.nl/aspx/download.aspx?File=/publish/pages/24192/wetverontreinigingzeewater.pdf)  [verontreiniging zeewater,](http://www.helpdeskwater.nl/aspx/download.aspx?File=/publish/pages/24192/wetverontreinigingzeewater.pdf) de [Wet droogmakerijen en indijkingen (Wet van](http://www.helpdeskwater.nl/aspx/download.aspx?File=/publish/pages/24190/wetdroogmakerijenenindijkingen.pdf) 14 juli 1904), de [Wet](http://www.helpdeskwater.nl/waterwet/overige_wetten/wet_beheer/) [beheer rijkswaterstaatswerken](http://www.helpdeskwater.nl/waterwet/overige_wetten/wet_beheer/) (het zogenaamde 'natte gedeelte'), de [Waterstaatswet 1900](http://www.helpdeskwater.nl/aspx/download.aspx?File=/publish/pages/24190/wetdroogmakerijenenindijkingen.pdf) en de Waterbodemparagraaf uit de [Wet bodembescherming.](http://www.helpdeskwater.nl/waterwet/overige_wetten/wet_bodembescherming/)

De Waterwet regelt het beheer van de waterkeringen, het oppervlaktewater en het grondwater, verbetert de samenhang tussen waterbeleid en ruimtelijke ordening en zorgt voor een eenduidige bestuurlijke procedure en daarbij behorende rechtsbescherming voor besluiten. De Waterwet dient als paraplu om de Kaderrichtlijn Water (KRW) te implementeren en geeft ruimte voor implementatie van toekomstige Europese richtlijnen.

De waterschappen krijgen een nieuwe bevoegdheid voor het verlenen van vergunningen voor grondwateronttrekkingen, bemalingen en infiltraties, met uitzondering van onttrekkingen voor drinkwater, koude en warmteopslag en grote industriële onttrekkingen van meer dan 150.000 m3 /jaar. Gemeenten krijgen verdergaande taken en bevoegdheden in het kader van de zorgplicht voor het inzamelen van afvalwater in de riolering en voor hemelwater en grondwater.

## *Nationaal Bestuursakkoord Water (actueel)*

In het Nationaal Bestuursakkoord Water (NBW) is het kabinetsstandpunt over het waterbeleid in de 21e eeuw vastgelegd. De hoofddoelstellingen zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen.

In het NBW is ook de watertoets als procesinstrument opgenomen. De watertoets is het proces van vroegtijdig informeren, adviseren en beoordelen van waterhuishoudkundige aspecten in ruimtelijke plannen en besluiten. Het doel van dit nieuwe instrument is waarborgen dat de waterhuishoudkundige doelstellingen expliciet in beschouwing worden genomen als het gaat om waterhuishoudkundige relevante ruimtelijke plannen en besluiten. Uitvoering van de watertoets betekent in feite dat de gemeente en de waterbeheerder samenwerken bij het uitwerken van ruimtelijke plannen, zodat problemen in het gebied zelf en de omgeving worden voorkomen. De watertoets is sinds 2003 verankerd in het Besluit ruimtelijke ordening 1985 (Bro 1985) en is overgenomen in het nieuwe Besluit ruimtelijke ordening (Bro) en hiermee verplicht voor alle ruimtelijke plannen en besluiten.

In 2008 is het NBW geactualiseerd met als doel de watersystemen in 2015 op orde te krijgen, met name op het gebied van wateroverlast en watertekort.

## *Waterbeheer 21e eeuw (WB21)*

In september 2000 heeft de commissie Waterbeheer 21 e eeuw advies uitgebracht over het toekomstig waterbeheer in Nederland. Belangrijk onderdeel van WB21 is het uitgangspunt van ruimte voor water. Er mag geen afwenteling plaatsvinden. Berging moet binnen het stroomgebied plaatsvinden. Dit betekent onder andere het aanwijzen en instandhouden van waterberingsgebieden. Daarnaast wordt verdroging bestreden en worden watertekorten verminderd.

## **5.1.2 Provinciaal beleid**

## *Regionaal Waterplan Zuid-Holland 2016-2021*

In het Regionaal Waterplan wordt verwezen naar de Visie Ruimte en Mobiliteit, vastgesteld op 7 juli 2014. Provinciale staten van Zuid-Holland hebben echter op 20 februari 2019 nieuw beleid vastgesteld, namelijk het Omgevingsbeleid. In het Omgevingsbeleid is al het bestaande provinciale beleid voor de fysieke leefomgeving samengevoegd in een Omgevingsvisie en een Omgevingsverordening.

Het waterbeleid komt op diverse plekken voor in de Omgevingsvisie Zuid-Holland en Omgevingsverordening Zuid-Holland. In de Omgevingsverordening zijn voor bestemmingsplannen in hoofdstuk 6 instructieregels opgenomen. Hier komen onder andere de Keur, legger en peilbesluit aan bod.

Verder wordt in het Regionaal Waterplan Zuid-Holland 2016-2021 verwezen naar de Voortgangsnota KRW en het Provinciaal Waterplan 2010 2015.

#### *Voortgangsnota KRW*

In de Voortgangsnota Europese Kaderrichtlijn Water 2016-2021, vastgesteld op 14 oktober 2015, zijn de doelen en maatregelen voor waterkwaliteit van grond- en oppervlaktewater vastgelegd. Deze nota fungeert als een regionaal waterplan conform de Waterwet, voor het thema waterkwaliteit.

## *Provinciaal Waterplan 2010 - 2015*

Een aantal onderdelen van het Provinciaal Waterplan 2010 – 2015 blijft ongewijzigd van kracht. Deze hebben betrekking op een onderdeel van waterveiligheid, water en natuur en vismigratie.

#### **5.1.3 Regionaal beleid**

## *Waterbeheerplan 2016 - 2021*

Op 10 december 2015 is het Waterbeheerplan 2016 - 2021 vastgesteld. In het Waterbeheerplan heeft het Hoogheemraadschap van Delfland zijn strategie voor de uitvoering van de kerntaken voor de komende jaren beschreven. Het is de leidraad voor het handelen van het Hoogheemraadschap in de planperiode 2016-2021. Het waterbeheerplan is tevens een uitnodiging aan private, particuliere en publieke partijen om binnen de uitgezette koers met initiatieven te komen. Bij de uitvoering van het waterbeheerplan staan de kerntaken vanzelfsprekend voorop; de waterveiligheid, het waterbeheer, de waterkwaliteit en het zuiveren van afvalwater. Delfland zal hierbij nadrukkelijk kijken naar een doelmatige uitvoering daarvan waarbij ambities, kosten en het tempo op een evenwichtig manier zijn afgewogen.

#### *Handreiking watertoets*

Delfland heeft een Handreiking watertoets voor gemeenten. De handreiking biedt gemeenten, adviesbureaus en projectontwikkelaars handvatten voor de invulling van proces en inhoud van de watertoets voor ruimtelijke plannen op gemeentelijk niveau. De handreiking is gebaseerd op bestaand beleid van Delfland en sluit aan op de Wet ruimtelijke ordening, de Wet algemene bepalingen omgevingsrecht, de Crisis- en herstelwet en de Waterwet. De handreiking bestaat uit een procesdeel en een inhoudelijk deel. In het procesdeel wordt ingegaan op het watertoetsproces voor elk van de volgende ruimtelijke planvormen: stedenbouwkundige plan; structuurvisie; bestemmingsplan; beheersverordening; omgevingsvergunning met ruimtelijke onderbouwing; en tot slot de nieuwe planfiguren van de Crisis- en herstelwet, zoals het projectuitvoeringsbesluit. Het inhoudelijk deel bevat de vertaling van het actuele beleid van Delfland in ruimtelijke zin.

## *Beleidsregel Medegebruik Regionale waterkeringen*

Delfland geeft met de Beleidsregel Medegebruik Regionale waterkeringen invulling aan zijn bevoegdheid om voorwaarden te stellen voor het medegebruik van de ruimte in, op, boven, over en onder regionale waterkeringen. De beleidsregel vormt het toetsingskader voor vergunningverlening op basis van de Waterwet en de Keur Delfland, vanaf het moment van inwerkingtreding. Met de Beleidsregel Medegebruik Regionale waterkeringen maakt Delfland voor alle betrokkenen intern en extern transparant op welke manier het medegebruik van de ruimte in, op, boven, over en onder de regionale waterkeringen wordt beoordeeld. Voor Delfland staat de veiligheid van de waterkering voorop. Een voorwaarde voor het toestaan van medegebruik is dat Delfland in het beheer van de waterkering niet wordt belemmerd door het medegebruik. Met beheer wordt bedoeld alle activiteiten die nodig zijn om de waterkeringen op het vereiste veiligheidsniveau te houden, nu en in de toekomst.

#### **5.1.4. Gemeentelijk beleid**

## *Waterplan Lansingerland*

Op 29 april 2010 is het Waterplan Lansingerland vastgesteld. Het doel van het Waterplan is het maken van afspraken, waarmee een robuust, veilig en duurzaam watersysteem gerealiseerd kan worden. Dit watersysteem moet voldoen aan landelijke en Europese normen en moet gebaseerd zijn op een gezamenlijke visie van gemeente en hoogheemraadschappen. Onderdelen hiervan zijn:

- a. een samenhangende beschouwing van de ambities, ruimtelijke ontwikkelingen en (water)problemen;
- b. een integrale (ruimtelijke) visie op het grondwater, oppervlaktewater en de riolering;
- c. een concreet maatregelenpakket voor de realisatie van maatregelen.

De doelgroep van het stedelijk Waterplan bestaat uit bestuurders (van de gemeente en de hoogheemraadschappen), bewoners, beleidsmakers en beheerders. Het Waterplan heeft geen wettelijke status, maar fungeert als koepelplan en integraal kader voor afspraken over watermaatregelen tussen gemeente en hoogheemraadschappen. In het uitvoeringsprogramma 2016- 2017, dat op 25 januari 2016 is vastgesteld, zijn concrete maatregelen benoemd die bijdragen aan de uitvoering van het Waterplan.

#### *Gemeentelijk Rioleringsplan 2015-2020*

In het vigerende Gemeentelijk Rioleringsplan staat beschreven hoe de gemeente omgaat met afvalwater, hemelwater en grondwater. De ambities voor de huidige planperiode concentreren zich met name op het in stand houden van het systeem, het vernieuwen van de basisrioleringsplannen (BRP's) en het uitbouwen van kennis over het functioneren van het systeem door meten en monitoren. Ook wordt de samenwerking en afstemming binnen de (afval)waterketen tussen Lansingerland, de twee hoogheemraadschappen en andere gemeenten in de regio voortgezet en versterkt.

Waar in de voorgaande planperiode de focus lag op maatregelen ter verbetering van het rioolstelsel zullen in deze planperiode nieuwe inzichten worden vergaard waar vervolgens weer nieuwe maatregelen uit zullen volgen. We hechten verder als gemeente belang aan duurzaam verwerken van hemelwater, zoals het scheiden van schone en vuile waterstromen (daar waar kansen zijn) en het op locatie vasthouden/verwerken van hemelwater. Maar wel vanuit een realistisch oogpunt, waarbij ook de kosten die het met zich mee brengt worden meegewogen.

#### <span id="page-36-0"></span>**5.2 Onderzoek**

#### *Bodem en grondwater*

Volgens de Bodemkaart van Nederland bestaat de bodem ter plaatse (lichte) klei. Er is sprake van grondwatertrap III. Dat wil zeggen dat de gemiddelde hoogste grondwaterstand op minder dan 0,4 m beneden maaiveld ligt en dat de gemiddelde laagste grondwaterstand varieert tussen 0,8 en 1,2 m beneden maaiveld. De maaiveldhoogte ter plaatse bedraagt circa NAP -4,2 m.

#### *Waterkwantiteit*

In de provinciale Waterverordening zijn per type landgebruik normen vastgelegd betreffende de beschermingsniveaus voor inundatie vanuit het oppervlaktewater. In onderstaand overzicht zijn deze normen weergegeven.

| Landgebruik                    | Beschermingsniveaus | Maaiveldcriterium    |  |
|--------------------------------|---------------------|----------------------|--|
| Stedelijk gebied               | 1 x per 100 jaar    | 0 % laagste maaiveld |  |
| Overig stedelijk gebied*       | 1 x per 100 jaar    | 1 % laagste maaiveld |  |
| Glastuinbouw                   | 1 x per 50 jaar     | 1 % laagste maaiveld |  |
| Hoogwaardige land- en tuinbouw | 1 x per 50 jaar     | 1 % laagste maaiveld |  |
| Akkerbouw                      | 1 x per 25 jaar     | 1 % laagste maaiveld |  |
| Volkstuinen                    | 1 x per 25 jaar     | 1 % laagste maaiveld |  |
| Grasland                       | 1 x per 10 jaar     | 5 % laagste maaiveld |  |
| Natuur                         | 1 x per 10 jaar     | 5 % laagste maaiveld |  |
|                                |                     |                      |  |

*Overige gebied is in ieder geval openbaar groen en sportvelden en eventueel volkstuinen

Het voorliggende plangebied ligt in de deelpolders Meerpolder, Oostmeerpolder, Nieuwe droogmaking en Voorafsche polder, die liggen binnen de Polder Berkel. Het peil ter plaatse van het plangebied bedraagt NAP -5,50 meter. Het voorliggende plangebied is in de huidige situatie deels verhard. Zoals blijkt uit afbeelding 5.1 zijn er verschillende watergangen aanwezig. Door het plangebied loopt een primaire watergang en ook aan de noordzijde wordt het gebied deels begrensd door een watergang. Ten slotte is in het zuiden van het plangebied ook een watergang gelegen. Deze watergangen worden niet aangetast bij voorgenomen ontwikkeling en blijven behouden.

*Afbeelding 5.1: uitsnede Legger Wateren Hoogheemraadschap van Delfland.*

#### *Waterkwaliteit*

In het plangebied zijn geen KRW-waterlichamen aanwezig. Wel is de Noordeindsevaart, ten oosten van het plangebied, aangewezen als KRW-waterlichaam.

*Veiligheid en waterkeringen*

Uit afbeelding 5.1 blijkt dat het plangebied deels binnen de beschermingszone van een waterkering ligt. Binnen dit deel van het plangebied zijn geen ontwikkelingen voorzien. Ter bescherming is de dubbelbestemming 'Waterstaat – Waterkering' opgenomen.

## *Afvalwaterketen en riolering*

Bij ruimtelijke ontwikkelingen is het uitgangspunt dat de waterhuishoudkundige situatie niet mag verslechteren. Dit betekent bijvoorbeeld dat de waterhuishouding kan worden verbeterd door het afkoppelen van schoon verhard oppervlak. Hiermee wordt voorkomen dat schoon hemelwater wordt afgevoerd naar de rioolwaterzuiveringsinstallatie. Dit betekent ook dat toename van het verharde oppervlak en/of dempingen binnen het gebied moeten worden gecompenseerd. Ook combinaties met andere functies zoals groen en recreatie liggen voor de hand. Door de aanleg van natuurvriendelijke en ecologische oevers wordt bijvoorbeeld meer waterberging gerealiseerd. Daarnaast is het van belang om bij eventuele ontwikkeling diffuse verontreinigingen te voorkomen door het gebruik van duurzame, niet-uitloogbare materialen (geen zink, lood, koper en PAK's-houdende materialen), zowel gedurende de bouw- als de gebruiksfase.

#### *Toekomstige situatie*

## *Bodem en grondwater*

Uit het bodemonderzoek blijkt dat de grondwaterstand circa 1,1 m -mv ligt. In het bestemmingsplan Lint Noord wordt gesteld dat alleen een normale ophoging van ongeveer 25 cm mag worden uitgevoerd. Tijdens de voorgesprekken over dit plan is aangegeven dat het niet wenselijk is om meer op te hogen dan dat.

## *Waterkwantiteit*

Het voorliggende bestemmingsplan voorziet in de bouw van twee nieuwe woningen op het perceel Noordeindseweg tegenover nummer 117a. Op de noordelijk en westelijk gelegen gronden zijn geen ontwikkelingen voorzien. Om deze reden wordt dit deel van het plangebied bij navolgende berekening buiten beschouwing gelaten. Daarnaast is de bestemming 'Verkeer' in de huidige situatie ook al verhard. Op deze gronden zijn ook geen ontwikkelingen voorzien. In afbeeldingen 5.2 en 5.3 is de huidige situatie op het gebied van verharding weergegeven.

*Afbeelding 5.2: Huidige situatie op het gebied van verharding.*

*Afbeelding 5.3: Huidige situatie op het gebied van verharding in westelijk deel van het plangebied (oranje cirkel in afbeelding 5.2).*

*Bestemmingsplan "Noordeindseweg t.o. 117a" Toelichting Vastgesteld 28 januari 2021*

In afbeelding 5.4 is een overzicht weergegeven van de gronden die wel (blauw) en niet (rood) betrokken worden in de watertoets.

*Afbeelding 5.4: Overzicht plangebied in relatie tot watertoets.*

De gronden waarop de woningen zijn voorzien kennen een oppervlakte van 2.942 m2 . Ten behoeve van de nieuwe woningen zijn bouwvlakken opgenomen die geheel bebouwd mogen worden. De bouwvlakken hebben gezamenlijk een oppervlak van 233,04 m2 . Tot slot is te verwachten dat het overige deel van het woonperceel en tuin in de toekomstige situatie ook gedeeltelijk verhard wordt, ofwel met erfbebouwing ofwel met bestrating e.d. Hierbij kan de vuistregel worden gehanteerd dat bij vrijstaande woningen circa 25% van het uitgeefbare kavel verhard wordt. In afbeelding 5.5 is de toekomstige situatie weergegeven.

*Afbeelding 5.5: Overzicht toekomstige situatie in relatie tot watertoets.*

Een en ander resulteert in het volgende:

| Verharding huidige situatie |  |
|-----------------------------|--|
|                             |  |

| Type verharding:     | Berekening:       | Toename oppervlakte<br>verharding in m2 |
|----------------------|-------------------|-----------------------------------------|
| Bebouwing            | 100% van 128,6 m2 | 128,6 m2                                |
| Verharding           | 100% van 135,1 m2 | 135,1 m2                                |
| Bestemming 'Verkeer' | 100% 660,9 m2     | 660,9 m2                                |
| Totale verharding    |                   | 924,6 m2                                |

| Type verharding:                            | Berekening:                                  | Toename oppervlakte<br>verharding in m2 |
|---------------------------------------------|----------------------------------------------|-----------------------------------------|
| Bouwvlak woningen                           | 100%<br>van<br>131,0<br>m2<br>en<br>102,0 m2 | 233,04 m2                               |
| Overige<br>gronden<br>bestemming<br>'Wonen' | 25% van 1.693,8 m2                           | 423,5 m2                                |
| Bestemming 'Tuin'                           | 25% van 354,1 m2                             | 88,5 m2                                 |
| Bestemming 'Verkeer'                        | 100% 660,9 m2                                | 660,9 m2                                |
| Totale verharding                           |                                              | 1.405,9 m2                              |

#### **Verharding toekomstige situatie**

In de huidige situatie is circa 924,6 m2 van het plangebied verhard. Dit zal in de toekomstige situatie toenemen tot circa 1.405,9 m2 . Er is watercompensatie benodigd. In onderstaande watersleutel is berekend wat de compensatievraag is.

#### *Afbeelding 5.6: Watersleutel.*

Uit de watersleutel blijkt dat in totaal 24 m3 berging of 120 m2 aan extra wateroppervlak gerealiseerd dient te worden. Deze wateropgave wordt in een alternatieve vasthoudmaatregel, in de vorm van wadi's, gerealiseerd. Hierover is overleg geweest met het waterschap en gebleken is dat aan de richtlijn vasthoudmaatregelen voldaan wordt. Belangrijk hierbij is dat de gekozen maatregel goed functioneert, past binnen het gebied en ook op de lange termijn betrouwbaar is. De eigenaar van het perceel is immers zelf volledig verantwoordelijk voor de aanleg, het functioneren en het instandhouding van de voorziening. In bijlage 5 is meer informatie met betrekking tot de wadi's en de situering hiervan weergegeven.

## *Veiligheid*

Het plangebied is niet gelegen binnen de kern- en beschermingszone van een waterkering. Op het gebied van veiligheid bestaan geen belemmeringen.

#### *Riolering*

Bij de nieuwe ontwikkeling moet het afvalwater worden aangesloten op de riolering. Het huishoudelijk afvalwater (droogweerafvoer; DWA) zal aangesloten worden op het bestaande (druk)rioleringssysteem van de gemeente Lansingerland. Het hemelwater moet worden afgekoppeld. Hemelwater dat op daken en verharding van het perceel valt wordt afgekoppeld van DWA. De afvoermogelijkheden in het plangebied voor het verwerken van hemelwater in voorkeursvolgorde zijn:

- 1. hemelwater vasthouden voor benutting;
- 2. (in-)filtratie van afstromend hemelwater;
- 3. afstromend hemelwater afvoeren naar oppervlaktewater;

De lozer dient er voor te zorgen dat het hemelwater bij de afstroming niet onnodig vervuild en indien nodig maatregelen treffen om dit te voorkomen.

#### *Volksgezondheid*

Door het afkoppelen van hemelwater van de DWA worden vuilwateroverstorten (in de omgeving) tegengegaan. De risico's van watergerelateerde ziekten en plagen worden hierdoor geminimaliseerd.

#### *Waterkwaliteit*

Het toepassen van niet-uitloogbare bouwmaterialen voorkomt dat het hemelwater, dat wordt afgekoppeld naar het oppervlaktewater, wordt vervuild. In verband hiermee worden eisen gesteld aan de bij de daken, goten en leidingen te gebruiken materialen. Er mogen geen (sterk) uitloogbare materialen zoals koper, lood, zink, teerhoudende dakbedekking of geïmpregneerde beschoeiingen gebruikt worden op delen die met hemelwater in contact komen, zoals de dakbedekking, goten en pijpen of er moet voorkomen worden dat deze materialen kunnen uitlogen (bijvoorbeeld door het coaten van loodslabben). Afkoppeling van hemelwater zorgt ervoor dat het aantal riooloverstorten laag is. Ook dit komt de waterkwaliteit (in de omgeving) ten goede.

#### *Beheer en onderhoud*

Het Hoogheemraadschap is de beheerder van het totale watersysteem en van de waterkering. Het onderhoud van de waterkering en hoofd- en boezemwatergangen is tevens de verantwoordelijkheid van het Hoogheemraadschap. Hieronder valt ook de primaire watergang langs het westelijke perceel. Het onderhoud van de overige watergangen ligt bij particulieren, de gemeente en andere instanties.

Het beheer en onderhoud van het gemeentelijke inzamelings- en transportstelsel ligt bij de gemeente tot aan het eindgemaal Bleiswijk dat in beheer is van het Hoogheemraadschap van Delfland. Het Hoogheemraadschap is verantwoordelijk voor het transport vanuit het eindgemaal tot en met afvalwaterzuiveringsinstallatie en voor de zuivering. De gemeentelijke riolering moet bereikbaar zijn voor beheer en onderhoud

#### <span id="page-44-0"></span>**5.3. Conclusie**

Wanneer voldaan wordt aan de wateropgave van 120 m2 , vormt het aspect water geen belemmering voor dit bestemmingsplan. Het voorontwerpbestemmingsplan is, conform het gestelde in artikel ex 3.1.1. van het Bro, aan het Hoogheemraadschap van Delfland voorgelegd.

# <span id="page-45-0"></span>**6 Archeologie en cultuurhistorie**

## <span id="page-45-1"></span>**6.1 Archeologie**

### **6.1.1 Kader**

#### *Wet op de archeologische monumentenzorg*

In de Wet op de archeologische monumentenzorg (Wamz, 2007) zijn de uitgangspunten van het Verdrag van Valletta (1992) binnen de Nederlandse wetgeving geïmplementeerd. De Wamz wijzigde een deel van de Monumentenwet 1988, waardoor deze wet het volgende regelt: de bescherming van archeologisch erfgoed in de bodem, de inpassing ervan in de ruimtelijke ontwikkeling en de financiering van opgravingen, waarbij in beginsel geldt: "de veroorzaker betaalt". Het belangrijkste doel van de wet is het behoud van het bodemarchief "in situ" (ter plekke), omdat de bodem de beste garantie biedt voor een goede conservering van de archeologische waarden. Het is verplicht om in het proces van ruimtelijke ordening tijdig rekening te houden met de mogelijke aanwezigheid van archeologische waarden. Op die manier komt er ruimte voor overweging van archeologievriendelijke alternatieven.

## *Gemeentelijk archeologiebeleid*

De gemeente Lansingerland beschikt over eigen archeologiebeleid. Op basis van dit archeologiebeleid kan worden bepaald wat de verwachtingswaarde van een bepaald gebied is.

#### **6.1.2 Onderzoek en conclusie**

Volgens de beleidsadvieskaart kent het plangebied geen archeologische verwachting (zie afbeelding 6.1). Deze kaart is afkomstig uit 2016. Het deel van het plangebied, waar het bestemmingsplan 'Lint-Noord' vigeert, kent de dubbelbestemming 'Waarde – Archeologie 1'. Dit bestemmingsplan is echter op 27 juni 2013 vastgesteld. Na die tijd heeft een actualisatie van het gemeentelijk archeologiebeleid plaatsgevonden en is de verwachtingswaarde voor het plangebied bijgesteld. Omdat het gebied geen archeologische verwachtingswaarde kent is archeologisch onderzoek niet noodzakelijk en vormt het aspect archeologie geen belemmering voor voorgenomen ontwikkeling.

*Afbeelding 6.1: Uitsnede archeologische beleidskaart Lansingerland (het plangebied is globaal zwart omlijnd).*

De algemene meldingsplicht bij het aantreffen van oudheden is altijd van toepassing. Op basis van paragraaf 5.4 van de Erfgoedwet moet iedereen die, anders dan bij het doen van archeologisch onderzoek, iets vind waarvan hij/zij weet of kan vermoeden dat het een (roerend of onroerend) monument betreft, dit melden bij de minister van OCW (of in deze, bij de gemeente Lansingerland, of bij diens archeologisch adviseur Archeologie Delft via tel. nr. 0620526028). Indien het bevoegd gezag van mening is dat dit noodzakelijk is, moet er tijd en ruimte geboden worden de resten te onderzoeken, documenteren en eventueel veiligstellen. Het niet melden van het aantreffen van oudheden is een overtreding van de Erfgoedwet en daarmee een strafbaar feit. Consequenties die hieraan verbonden kunnen worden, zijn het intrekken van de verleende omgevingsvergunning of het opleggen van een geldboete.

## <span id="page-47-0"></span>**6.2 Cultuurhistorie**

#### **6.2.1 Beleid**

## *Visie erfgoed en ruimte 'Kiezen voor karakter'*

In de Visie erfgoed en ruimte 'Kiezen voor karakter' (juni 2011) zet het rijk uiteen hoe cultureel erfgoed wordt geborgd in de ruimtelijke ordening voor de periode 2011-2015. De moderne monumentenzorg is ontwikkelings- en gebiedsgericht. Bovendien vindt het Kabinet samenwerking met publieke en private partijen van belang.

In de Visie wordt het karakter van Nederland gevat in vier kenmerkende eigenschappen: waterland, stedenland, kavelland en vrij land. De gebiedsgerichte omgang met erfgoed vergt dat deze karakteristieken worden verbonden met opgaven uit andere sectoren en dat de economische, sociaal-culturele en ecologische kracht van het erfgoed beter wordt uitgebaat.

Veranderingen in de monumentenzorg en de ruimtelijke ordening geven burgers en bedrijven meer ruimte en geven decentrale overheden meer vrijheden en verantwoordelijkheden. Iedere overheidslaag staat voor de taak zijn belangen zo veel mogelijk vooraf kenbaar te maken en waar nodig met regels te borgen. Het rijk is daarnaast verantwoordelijk voor een goed functionerend stelsel. Provincies krijgen een centrale rol in de gebiedsgerichte belangenafweging en gemeenten verbinden gevolgen aan een gebiedsgerichte analyse van erfgoedwaarden bij het opstellen van ruimtelijke plannen.

Het rijk heeft gekozen voor vijf prioriteiten van het gebiedsgerichte erfgoedbeleid in de komende jaren:

- 1. werelderfgoed: de samenhang borgen en de uitstraling vergroten;
- 2. eigenheid en veiligheid: zee, kust en rivieren;
- 3. herbestemming als (stedelijke) gebiedsopgave: met focus op groei en krimp;
- 4. levend landschap: synergie tussen erfgoed, economie en ecologie;
- 5. en wederopbouw: het tonen van een tijdperk.

#### *Regioprofielen Cultuurhistorie*

De provincie Zuid-Holland wil waardevolle cultuurhistorische elementen behouden of inpassen bij nieuwe ruimtelijke ontwikkelingen. Om dit richting te geven, zijn Regioprofielen Cultuurhistorie opgesteld. De zestien regioprofielen dienen als een handreiking en sturingskader voor gemeenten, waterschappen, terreinbeheerders en adviesbureaus om cultuurhistorie op te nemen in ruimtelijke plannen. Ze zijn een uitwerking van de algemene richtlijnen voor cultuurhistorie in ruimtelijke plannen zoals die staan in het provinciale omgevingsbeleid.

#### *Nota Cultuurhistorie Plus - Lansingerland*

De gemeente Lansingerland heeft de ambitie om uit te groeien tot een aantrekkelijke parkstad waarin het goed wonen, werken en recreëren is. Om die ambitie te verwezenlijken voert de gemeente een uitgesproken ruimtelijk kwaliteitsbeleid. Als onderdeel van het ruimtelijk kwaliteitsbeleid is de Nota Cultuurhistorie Plus (vastgesteld d.d. 26 april 2012) opgesteld.

## **6.2.2 Onderzoek en conclusie**

#### *Cultuurhistorische hoofdstructuur*

Op basis van de cultuurhistorische hoofdstructuur van de provincie Zuid-Holland zijn in het plangebied geen cultuurhistorische waarden aangetroffen (zie afbeelding 6.2). Cultuurhistorische waarden zijn enkel gelegen ten oosten van het plangebied: de Noordeindsevaart is gewaardeerd als een landschappelijke lijn met een redelijk hoge waarde. Deze waarde wordt met de realisatie van de woningen niet aangetast en een vertaling in een bestemmingsplanregeling is derhalve niet benodigd.

*Afbeelding 6.2: Uitsnede van de provinciale culturele verwachtingskaart (het plangebied is globaal zwart omlijnd).*

#### *Nota Cultuurhistorie Plus*

In deze nota wordt de Noordeindseweg als een bijzonder historisch polderlint omschreven. Dergelijke polderlinten vinden hun oorsprong in de ontginningsassen in het veengebied. Vanaf ca. 1000 n. Chr. werd het veengebied ontwaterd door vanuit een ontginningsbasis sloten te graven. Het gebied werd daardoor geschikt voor agrarisch gebruik. De ontginningsbasis functioneerde tegelijkertijd als weg, waarlangs in de 12de en 13de eeuw boerderijen werden gebouwd. In de 17de, maar vooral vroeg in de 18de eeuw werd in het gebied veen gewonnen, zo diep dat de polderlinten met de bebouwing erlangs te midden van uitgestrekte veenplassen kwamen te liggen. Die werden vanaf 1772 tot in de 19de eeuw drooggemalen, zodat het niveau van het maaiveld daar enkele meters lager kwam te liggen. De ontginningsassen met de bebouwing erlangs staken vanaf dat moment uit boven de droogmakerijen in de omgeving. Tussen de boerderijen verrezen tuinders- en arbeiderswoningen en bedrijfjes, vooral na 1850. Die verdichting gaat tot nu toe door.

Aan de Noordeindseweg zijn in eerste instantie aan de oostkant van de weg boerderijen gebouwd, de vaart lag aan de westkant. Vanaf het midden van de 19de eeuw werden westelijk van de vaart vooral tuinderswoningen gebouwd, veelal met een toegangsbrug. Het lint heeft het oorspronkelijke karakter goed behouden. Langs de Noordeindseweg is er nog relatief veel tussenruimte tussen de bebouwing. Aan de westkant grenzen nu achter de vaart aangelegde nieuwbouwwijken aan het lint. Deze bebouwing is niet op het lint georiënteerd, een brug ontbreekt dan ook.

Aan de Noordeindseweg staan relatief veel historische boerderijen, soms met een nieuwe functie. Daartussen staan (historische) woonhuizen, bedrijfsgebouwen, nieuwbouw en een gemaal. Nogal wat panden zijn dan ook op de gemeentelijke monumentenlijst geplaatst. Naar het noorden toe is meer bedrijfsbebouwing aanwezig in de vorm van loodsen en kassen. Soms is nieuwbouw, bijvoorbeeld villa's, in series gebouwd. De bebouwing is dan ook uiterst divers. Wel volgt de meeste bebouwing de richting van de kavelsloten, waardoor de panden met de voorgevel op de weg zijn georiënteerd. Typerend is dat er meestal pand voor pand is gebouwd, door of in opdracht van de eigenaren zelf. Daardoor zijn de panden onderling heel verschillend. Ze dateren uit verschillende tijden, zijn in verschillende stijlen gebouwd, de grootte verschilt en de dakcontour verspringt. Ook de kaprichting varieert, zowel parallel aan als haaks op de weg komt voor. Het gaat om boerderijen, tuinderswoningen, allerlei soorten woonhuizen en bedrijfsgebouwen. Ook materiaal- en kleurgebruik kan per pand verschillen. Diversiteit is daarmee karakteristiek voor dit gebiedstype.

Ondanks de doorgaande verkeersfunctie en de relatief grote bouwstroom van de afgelopen decennia heeft de Noordeindseweg nog steeds de uitstraling van een historisch lint. Op verschillende plekken zijn nog doorzichten aanwezig en de recente bebouwing voegt zich over het algemeen goed in de voor de Noordeindseweg kenmerkende historische verkavelingsstructuur. De beoogde nieuwe woningen tasten de uitstraling van de Noordeindseweg niet aan en de verkaveling sluit aan op de historische structuur.

#### *Conclusie*

Het aspect 'cultuurhistorie' vormt geen belemmering voor de haalbaarheid van het plan.

# <span id="page-50-0"></span>**7 Milieu**

## <span id="page-50-1"></span>**7.1 Algemeen**

In dit hoofdstuk worden de ruimtelijke (on)mogelijkheden vanuit diverse milieuaspecten inzichtelijk gemaakt. Waar nodig moet een vertaling plaatsvinden naar de juridische regeling. Het uitgangspunt hierbij is dat de juridische regeling zowel de ruimtelijke kwaliteit als de milieukwaliteit voldoende dient te borgen.

Het oostelijk deel van het plangebied, waar de vigerende bestemmingen worden overgenomen en geen ontwikkelingen plaatsvinden, wordt in dit hoofdstuk buiten beschouwing gelaten. Hier zijn geen ontwikkelingen voorzien en zijn om deze reden dan ook geen nadelige milieueffecten te verwachten.

#### <span id="page-50-2"></span>**7.2 M.e.r.-beoordeling**

Het voorkomen van aantasting van het milieu is van groot maatschappelijk belang. Het is daarom zaak om het milieubelang volwaardig in de besluitvorming te betrekken. Om hier in de praktijk vorm aan te geven is het instrument milieueffectrapportage of te wel m.e.r. ontwikkeld. De m.e.r.-beoordeling is een instrument met als hoofddoel het milieubelang volwaardig te laten meewegen bij de voorbereiding en vaststelling van plannen en besluiten.

Vanaf 16 mei 2017 is het door de wijziging van de mer-richtlijn verplicht om een aanmeldnotitie te schrijven (indien de gemeente niet zelf initiatiefnemer is) voor activiteiten die *onder* de drempelwaarden van onderdeel D van de bijlage van het Besluit m.e.r. vallen. Het Besluit m.e.r. is aangepast vanwege de richtlijn en in werking getreden op 7 juli 2017. Eén van die activiteiten is: "De aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen" (categorie 11.2).

De realisatie van twee woningen kan aangemerkt worden als een stedelijk ontwikkelingsproject en komt voor in de eerste kolom van de D-lijst horende bij het Besluit mer (categorie 11.2). Hoewel de drempelwaarde (kolom 2) niet wordt overschreden, dient een vormvrije m.e.r. beoordeling te worden opgesteld. Dit dient plaats te vinden aan de hand van drie criteria:

#### Kenmerken project / activiteit:

De omvang van het project betreft het realiseren van 2 woningen. Daarmee zit de beoogde ontwikkeling ruim onder de drempelwaarde van 2.000 woningen. Het betreft een reeds bestaand stedelijk gebied, waarbij in de omgeving al diverse woningen aanwezig zijn. De beoogde herontwikkeling heeft met betrekking tot verkeer geen significant effect. De aanwezige wegen in de directe omgeving van het plangebied worden reeds gebruikt voor de omliggende functies. Het plan voldoet ruimschoots aan de wettelijke bepalingen voor de luchtkwaliteit en kan zonder verdere maatregelen worden uitgevoerd.

## Plaats van het project / activiteit:

De gronden waarop de nieuwe woning is voorzien liggen op grond van de provinciale verordening in het bestaand bebouwd gebied. Voor de beoogde herontwikkeling zijn meerdere omgevingsaspecten nader beoordeeld en/of onderzocht zoals aangegeven in dit hoofdstuk van de toelichting.

## Samenhang met andere activiteiten:

Er is geen samenhang met andere plannen/ontwikkelingen buiten het plangebied. De onderzoeken naar de verscheidene milieueffecten in dit hoofdstuk wordt toegelicht. Daarnaast belemmert de planontwikkeling de bedrijfsvoering van omliggende bedrijven niet.

Kenmerken van de (mogelijk belangrijke) nadelige milieugevolgen: uit dit hoofdstuk van de toelichting blijkt, dat de beoogde ontwikkeling niet leidt tot belangrijke milieugevolgen. Er is daarom geen sprake van onomkeerbare effecten.

De toetsing aan de selectiecriteria uit de bijlage III EU-richtlijnen 85/337/EEG maakt duidelijk dat geen sprake is van belangrijke nadelige effecten op het milieu die het opstellen van een MER of m.e.r.-beoordeling noodzakelijk maken. In bijlage 7 is het m.e.r.-beoordelingsbesluit opgenomen waarin is besloten dat geen milieueffectrapportage hoeft te worden opgesteld ten behoeve van dit bestemmingsplan.

## <span id="page-51-0"></span>**7.3 Bodemkwaliteit**

## **7.3.1 Kader**

## *Wet bodembescherming*

De Wet bodembescherming (Wbb) voorziet in maatregelen indien sprake is van ernstige bodemverontreiniging. Het doel van de Wbb is in de eerste plaats het beschermen van de (landof water-) bodem zodat deze kan worden benut door mens, dier en plant, nu en in de toekomst. Via de Wbb heeft de rijksoverheid de mogelijkheid algemene regels te stellen voor de uitvoering van werken, het transport van stoffen en het toevoegen van stoffen aan de bodem.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd.

## *Besluit bodemkwaliteit*

Het doel van het Besluit bodemkwaliteit (2008) is de bodem beter te beschermen en meer ruimte te bieden voor nieuwe bouwprojecten. Ook geeft het besluit gemeenten en provincies meer verantwoordelijkheid om de bodem te beheren. Het Bouwstoffenbesluit (Bsb) is opgenomen in het Besluit bodemkwaliteit.

## *Relatie Wabo, Wbb en Woningwet (Wonw)*

De inwerkingtreding van de Wet algemene bepalingen omgevingsrecht (Wabo, 1 oktober 2010) heeft effect op de Wbb en de Woningwet (Ww): in de Wabo is aangegeven dat in de plaats van de aanhoudingsgrond (uit de Ww) een afstemmingsregeling wordt opgesteld waarbij de inwerkingtreding van de omgevingsvergunning wordt afgestemd op de acties ten aanzien van de bodemverontreiniging. Voorts geldt ten aanzien van de bodem dat de Woningwet gemeenten verplicht in hun bouwverordening voorschriften omtrent het tegengaan van bouwen op verontreinigde bodem op te nemen. Die voorschriften dienen in elk geval betrekking te hebben op het verrichten van onderzoek naar aard en mate van verontreiniging van de bodem, op de aard en omvang van dat onderzoek en op inrichting van het op te stellen onderzoeksrapport.

## *Gemeentelijk bodembeleid*

De gemeentelijke Bodemkwaliteitskaart geeft een beeld van de diffuse bodemkwaliteit (ook wel achtergrondkwaliteit genoemd) van de gemeente. In het daaraan gekoppelde Bodembeheerplan is aangegeven welke regels gelden met betrekking tot grondverzet binnen de gemeente. Ook moet in dat kader rekening worden gehouden met de door gemeente Lansingerland vastgestelde bodembeleidsnotitie, als het gaat om grensoverschrijdend grondverzet.

#### **7.3.2 Onderzoek**

De gronden waarop voorzien is in de ontwikkeling van de woningen zijn bestemd als 'Agrarisch' en 'Gemengd'. Binnen beide bestemmingen is het niet toegestaan om woningen te realiseren. Omdat binnen deze bestemmingen de toekomstige functie, wonen, niet is toegestaan dient aangetoond te worden dat de bodemkwaliteit geschikt is voor de toekomstige functie.

Door ABO-milieuconsult is een verkennend bodemonderzoek uitgevoerd. Dit onderzoek is te raadplegen in bijlage 3. Hieronder zijn de resultaten beknopt weergegeven.

Uit het bodemonderzoek blijkt dat lichte verontreinigingen met PAK, cadmium, kwik, lood en barium zijn aangetoond. De licht verhoogde gehalten zijn dermate gering dat de resultaten hiervan geen aanleiding geven tot het uitvoeren van een nader bodemonderzoek. De vastgestelde bodemkwaliteit vormt geen belemmering voor de aanvraag van de omgevingsvergunning en het toekomstige gebruik.

#### **7.3.3 Conclusie**

Het aspect bodem vormt geen belemmering voor voorgenomen ontwikkeling.

## <span id="page-52-0"></span>**7.4 Geluid**

#### **7.4.1 Kader**

## *Onderzoekszone*

Behalve langs 30 km/uur-wegen en woonerven, bevindt zich volgens artikel 74 van de Wet geluidhinder (Wgh) aan weerszijden van iedere weg een zone waarbinnen akoestisch onderzoek moet worden uitgevoerd. Voordat nieuwe woningen binnen deze zone kunnen worden geprojecteerd dient te worden onderzocht of aan de normen van de Wgh wordt voldaan. De zonebreedte is afhankelijk van het aantal rijstroken en van de aard van de omgeving (stedelijk of buitenstedelijk gebied).

*Bestemmingsplan "Noordeindseweg t.o. 117a" Toelichting Vastgesteld 28 januari 2021*

De definities van stedelijk en buitenstedelijk gebied zijn opgenomen in artikel 1 Wgh. Deze definities luiden:

- stedelijk gebied: het gebied binnen de bebouwde kom (bepaald door komgrensborden) met uitzondering van het gebied binnen de zone van een autoweg of autosnelweg;
- buitenstedelijk gebied: het gebied buiten de bebouwde kom en het gebied binnen de bebouwde kom, dat is gelegen binnen de zone van een autoweg of autosnelweg.

De nieuwe woningen zijn gelegen binnen de onderzoekszone van de N470 , de Noordeindseweg, de Munnikenweg en de Berkelseweg. De N470 bestaat ten oosten van de rotonde uit 2x2 rijstroken, waardoor dit weggedeelte een zone heeft van 400 meter. De overige wegen hebben een zone van 200 m (2x1 rijstroken stedelijk gebied). Deze zone wordt gemeten vanaf de buitenste begrenzing van de buitenste rijstrook.

## *Normstelling*

Wanneer er nieuwe woningen worden gerealiseerd binnen een zone van een weg, mag de geluidsbelasting niet meer bedragen dan de voorkeurswaarde. Indien de geluidsbelasting hoger is dan de voorkeurswaarde moeten er maatregelen worden getroffen om hieraan alsnog te kunnen voldoen. Blijkt dat niet mogelijk of op overwegende bezwaren te stuiten van stedenbouwkundige, verkeerskundige, landschappelijke of financiële aard, dan is het college van burgemeester en wethouders van de gemeente Lansingerland bevoegd tot het vaststellen van hogere waarden.

#### *Hogere waardenbeleid gemeente Lansingerland*

In de situatie dat woningen een geluidsbelasting ondervinden die hoger is dan de voorkeursgrenswaarde moet worden getoetst aan de voorwaarden die zijn neergelegd in de gemeentelijke geluidsnota 'Beleidsnota Hogere Waarden'.

De Wgh schrijft een aantal onderzoeksverplichtingen voor:

- er moet een akoestisch onderzoek worden ingesteld naar de geluidsbelasting. Indien van toepassing wordt tevens de doeltreffendheid van de benodigde maatregelen onderzocht;
- De voorkeurswaarde moet in acht worden genomen;
- Wanneer de voorkeursgrenswaarde wordt overschreden, moeten maatregelen worden onderzocht waarmee deze waarde alsnog kan worden bereikt.

Bij het vaststellen van een hogere waarde wordt op grond van artikel 110a Wgh rekening gehouden met cumulatie van geluid. In het beleid is aangegeven dat de cumulatieve geluidsbelasting per aanvraag wordt beoordeeld.

## **7.4.2 Onderzoek**

Door KuiperCompagnons is een akoestisch onderzoek uitgevoerd. Dit akoestisch onderzoek is opgenomen in bijlage 4. De resultaten van dit onderzoek worden hieronder beknopt weergegeven.

Op de gronden aan de Noordeindseweg tegenover nummer 117a in Berkel en Rodenrijs bestaat het voornemen om twee woningen te realiseren. De nieuwe woningen zijn gelegen binnen de onderzoekszone van de N470, de Noordeindseweg, de Munnikenweg en de Berkelseweg. Op grond van de Wgh is om deze reden onderzoek noodzakelijk.

Het wegverkeer op de N470 en de Noordeindseweg veroorzaakt een overschrijding van de voorkeursgrenswaarde. De geluidsbelasting door het wegverkeer bedraagt maximaal 50 dB voor de N470 en maximaal 52 dB voor de Noordeindseweg. De maximale hogere waarde wordt niet overschreden. Tegelijkertijd met het ontwerpbestemmingsplan is daarom een ontwerpbesluit hogere waarden ter inzage gelegd. Op 15 december 2020 is het besluit hogere waarden vastgesteld.

Het verkeer op de Berkelseweg en de Munnikenweg veroorzaakt geen geluidsbelasting die hoger is dan de voorkeursgrenswaarde.

De woningen waar de voorkeursgrenswaarde voor de N470 en de Noordeindseweg wordt overschreden, beschikken beide over een geluidluwe gevel en een geluidluwe buitenruimte. Vanuit het oogpunt van een goede ruimtelijke ordening is dan ook bij elk van de woningen sprake van een aanvaardbaar woon- en leefmilieu.

Omdat het treffen van geluidreducerende maatregelen voor de bouw van twee woningen financieel niet doelmatig is, is het noodzakelijk hogere waarden vast te stellen vanwege het verkeer op N470 en de Noordeindseweg.

Om een aanvaardbaar woon- en leefklimaat binnen de nieuwe woningen te realiseren, dient de geluidwering van de gevels van de nieuwe woningen te worden afgestemd op de cumulatieve geluidsbelastingen vanwege het wegverkeer.

#### **7.4.3 Conclusie**

<span id="page-54-0"></span>Uit het akoestisch onderzoek is gebleken dat voorkeursgrenswaarde wordt overschreden. De maximale ontheffingswaarde wordt echter niet overschreden. Omdat het treffen van geluidreducerende maatregelen financieel niet doelmatig is, was het noodzakelijk hogere waarden vast te stellen vanwege het verkeer op N470 en de Noordeindseweg. In bijlage 6 is het vastgestelde besluit hogere waarden opgenomen.

Om een aanvaardbaar woon- en leefklimaat in de nieuwe woningen te realiseren, dient daarnaast kritisch gekeken te worden naar de geluidwering van de gevels van de nieuwe woningen.

## **7.5 Luchtkwaliteit**

## **7.5.1 Kader**

Het onderzoek naar luchtkwaliteit wordt uitgevoerd op grond van hoofdstuk 5, titel 5.2 'Luchtkwaliteitseisen' van de Wet milieubeheer. De titel 5.2 'Luchtkwaliteitseisen' is beter bekend als de Wet luchtkwaliteit.

De kern van de Wet luchtkwaliteit is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit in belangrijke mate verslechteren.

Het doel van de NSL is om overal in Nederland te voldoen aan de Europese normen voor de luchtverontreinigende stoffen. Voor wegverkeer zijn stikstofdioxide (NO2), fijnstof (PM10) en zeer fijnstof (PM2,5) de belangrijkste stoffen. De in de Wet luchtkwaliteit gestelde norm voor NO2 en PM10 jaargemiddelde grenswaarde is voor beide stoffen 40 µg/m3 . Daarnaast mag de PM10 24 uurgemiddelde grenswaarde van 50 µg/m3 maximaal 35 keer per jaar worden overschreden. De jaargemiddelde grenswaarde voor zeer fijnstof (PM2,5) bedraagt 25 µg/m3 .

Met het van kracht worden van het NSL zijn de tijdstippen waarop moet worden voldaan aan de jaargemiddelde grenswaarden NO2 en PM10 aangepast. Voor PM10 is dat 11 juni 2011 en 1 januari 2015 voor NO2. De grenswaarde voor PM2,5 is vanaf 1 januari 2015 van toepassing.

Naast de introductie van het NSL is het begrip 'niet in betekenende mate bijdragen' (NIBM) een belangrijk onderdeel van de Wet luchtkwaliteit. Een project draagt NIBM bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3 . In dat geval is de ontwikkeling als NIBM te beschouwen.

Een ruimtelijke ontwikkeling vindt volgens de Wet luchtkwaliteit doorgang als ten minste aan één van de volgende voorwaarden is voldaan:

- de ontwikkeling is opgenomen in het NSL;
- de ontwikkeling aangemerkt wordt als een NIBM-project;
- de gestelde grenswaarden in bijlage 2 van de Wet luchtkwaliteit niet worden overschreden;
- projectsaldering kan worden toegepast.

Voor zover de ruimtelijke ontwikkeling is opgenomen in het NSL of de ontwikkeling kan worden aangemerkt als NIBM-project is toetsing aan de grenswaarden van de Wet luchtkwaliteit niet nodig.

## **7.5.2 Onderzoek**

Een project draagt niet in betekenende mate (NIBM) bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3 . In dat geval is de ontwikkeling als NIBM te beschouwen. In de regeling NIBM is aangegeven dat een woningbouwlocatie met maximaal 1.500 woningen aan één ontsluitingsweg is aan te merken als een ontwikkeling die niet in betekenende mate bijdraagt aan de verslechtering van de luchtkwaliteit. De ontwikkeling van twee woningen in dit plan valt ook binnen de NIBM-regeling zodat onderzoek op grond van de Wet luchtkwaliteit niet noodzakelijk is.

## *Goede ruimtelijke ordening (NSL-monitoringstool)*

In het kader van een goede ruimtelijke ordening zijn de jaargemiddelde concentraties NO2, PM10 en PM2,5 bepaald ter plaatse van het plangebied. In de NSL-monitoringstool zijn langs de belangrijkste wegen (Noordeindseweg, Munnikenweg en de N470) de jaargemiddelde concentraties NO2, PM10 en PM2,5 bepaald. In afbeelding 7.1 zijn de jaargemiddelde concentraties NO2, PM10 en PM2,5 weergegeven voor het peiljaar 2020.

Uit de afbeelding blijkt dat de jaargemiddelde concentraties NO2, PM10 en PM2,5 ter plaatse van het projectgebied de jaargemiddelde grenswaarde van 40 µg/m3 (voor NO2 en PM10) en 25 µg/m3 (voor PM2,5) niet overschrijden. Daarnaast is de trend dat in de toekomst de emissies en de achtergrondconcentraties van deze stoffen zullen dalen, waardoor geen overschrijdingen van de grenswaarden zijn te verwachten.

*Afbeelding 7.1: overzicht concentraties NO2 , PM10 en PM2,5, peiljaar 2020 (NSL-monitoringstool)* 

#### **7.5.3 Conclusie**

De ontwikkeling in dit plan is aan te merken als een project dat NIBM bijdraagt aan de verslechtering van de luchtkwaliteit. Toetsing aan de grenswaarden van de Wet luchtkwaliteit is dan ook niet nodig. Geconcludeerd kan worden dat het aspect luchtkwaliteit geen belemmeringen oplevert voor de voorgenomen ontwikkelingen in dit bestemmingsplan (artikel 5.16, lid 1 aanhef en onder c Wm).

Daarnaast zijn in het kader van een goede ruimtelijke ordening ter plaatse van het plan de jaargemiddelde achtergrondconcentraties NO2, PM10 en PM2,5 bepaald. Deze waarden zijn veel lager dan de gestelde grenswaarden uit bijlage 2 van de Wet luchtkwaliteit. Een overschrijding van de grenswaarden is dan ook niet te verwachten.

## <span id="page-57-0"></span>**7.6 Milieuzonering**

## **7.6.1 Kader**

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende voorkomende functies noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure "Bedrijven en Milieuzonering" van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

| milieucategorie | richtafstand tot omgevingstype rustige woonwijk | richtafstand tot omgevingstype gemengd gebied |
|-----------------|-------------------------------------------------|-----------------------------------------------|
| ।               | 10 m                                            | 0 m                                           |
| 2               | 30 m                                            | 10 m                                          |
| 3.1             | 50 m                                            | 30 m                                          |
| 3.2             | 100 m                                           | 50 m                                          |
| 4.1             | 200 m                                           | 100 m                                         |
| 4.2             | 300 m                                           | 200 m                                         |
| 5.1             | 500 m                                           | 300 m                                         |
| 5.2             | 700 m                                           | 500 m                                         |
| 5.3             | 1.000 m                                         | 700 m                                         |
| e               | 1.500 m                                         | 1.000 m                                       |

*Afbeelding 7.2: Richtafstanden VNG-brochure.*

#### **7.6.2 Onderzoek**

Het voorliggende bestemmingsplan maakt de ontwikkeling van twee vrijstaande woningen mogelijk. In de omgeving van het plangebied, zijn naast woningen, verschillende andere functies/inrichtingen aanwezig en bovendien is het plangebied gelegen aan een drukke ontsluitingsweg, waardoor het gebied is aan te merken als 'gemengd gebied'. Voor een dergelijk gebied mogen de VNG-richtafstanden, zoals genomen in de VNG-publicatie, worden gereduceerd (dat wil zeggen: één stap terug in de oorspronkelijke richtafstand).

Op basis van het vigerende bestemmingsplan 'Lint-Noord' blijkt dat er twee relevante bestemmingen in de nabijheid van het plangebied zijn gelegen.

Ten noorden van het plangebied is de bestemming 'Gemengd' gelegen. Binnen deze bestemming is een kas gerealiseerd. Afgaande op de vigerende bestemming vertegenwoordigt deze kas ook de maximale planologische invulling. Uit de VNG-brochure blijkt dat een dergelijke inrichting valt onder categorie 2. Bij deze categorie hoort een richtafstand van 30 meter. Als deze gereduceerd wordt, rest een afstand van 10 meter. De werkelijke afstand van de grens van de bestemming 'Gemengd' en de woningen bedraagt meer dan 25 meter. De richtafstand wordt dus gerespecteerd.

Ten oosten van het plangebied zijn de bestemmingen 'Agrarisch' en 'Gemengd gelegen. Deze agrarische bestemming kent echter geen bouwvlak en is daardoor inrichting in de zin van de Wet milieubeheer en de VNG-publicatie Bedrijven en milieuzonering. Hierdoor hoeft er geen rekening te worden gehouden met richtafstanden.

Vanuit het aspect bedrijven en milieuzonering worden dan ook geen belemmeringen verwacht.

## **7.6.3 Conclusie**

Het milieuaspect bedrijven- en milieuzonering vormt geen belemmering voor de voorgenomen ontwikkeling.

## <span id="page-58-0"></span>**7.7 Externe veiligheid**

## **7.7.1 Kader**

Externe veiligheid richt zich op het beheersen van activiteiten die een risico voor de omgeving kunnen opleveren, zoals risico's die kunnen optreden bij de productie, het vervoer en de opslag van gevaarlijke stoffen in inrichtingen. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor kwetsbare objecten wordt in zowel bestaande als nieuwe situaties het niveau van 10 -6 per jaar als grenswaarde gehanteerd. Nieuwe beperkt kwetsbare objecten zijn alleen toegestaan onder een gewichtige motivering. Bestaande beperkt kwetsbare objecten zijn toegestaan binnen de PR 10-6 contour.

Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Desondanks hebben overheden en betrokken private instellingen een inspanningsverplichting om te voldoen aan deze oriënterende waarde en dient een toename van het GR bestuurlijk te worden verantwoord.

## *Besluit externe veiligheid inrichtingen*

Het Besluit externe veiligheid inrichtingen (Bevi) uit 2004 legt veiligheidsnormen op aan overheden die besluiten nemen over bedrijven die een risico vormen voor personen buiten het bedrijfsterrein. Het gaat daarbij om bijvoorbeeld chemische fabrieken, LPG-tankstations en spoorwegemplacementen waar goederentreinen met gevaarlijke stoffen rangeren. Deze bedrijven verrichten soms risicovolle activiteiten dichtbij (beperkt) kwetsbare objecten waaronder woningen, ziekenhuizen, scholen, winkels, horecagelegenheden en sporthallen. Hierdoor ontstaan risico's voor mensen die in de buurt ervan wonen of werken.

Het besluit verplicht gemeenten en provincies bij het verlenen van omgevingsvergunningen voor de activiteit milieu en het maken van bestemmingsplannen met externe veiligheid rekening te houden. Dit betekent bijvoorbeeld dat woningen op een bepaalde afstand moeten staan van een bedrijf dat werkt met gevaarlijke stoffen.

## *Regelgeving transport van gevaarlijke stoffen via buisleidingen*

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10 -6 contour niet toegestaan. Ook is vastgesteld dat wanneer binnen het invloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk. Voor deze strook geldt een bouwverbod en een omgevingsvergunning voor het uitvoeren van werken, geen bouwwerken zijnde, of van werkzaamheden.

Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

#### **7.7.2 Onderzoek**

Op basis van de risicokaart kan worden geconcludeerd dat er in de omgeving van het plangebied geen risicobronnen aanwezig zijn. In het plan zelf worden geen risicobronnen mogelijk gemaakt. Het aspect externe veiligheid levert dan ook geen belemmering op voor de voorgenomen ontwikkeling

## <span id="page-59-0"></span>**7.8 Overige belemmeringen**

Naast de hiervoor beschreven milieuaspecten kunnen er nog andere belemmeringen in of nabij het plangebied aanwezig zijn die van invloed kunnen zijn op de planvorming. Het gaat bijvoorbeeld om de aanwezigheid van straalpaden, planologisch relevante kabels en leidingen (zoals waterleidingen of rioleringsleidingen), beschermingszones en dergelijke.

#### *Toetsingsvlakken Luchtverkeersleiding Nederland*

Ten behoeve van de luchtverkeersbeveiliging van luchthaven "Rotterdam The Hague Airport". zijn technische installaties en systemen op en in de omgeving van het luchtvaartterrein aanwezig. Deze zogenaamde Communicatie, Navigatie en Surveillance (CNS)-infrastructuur maakt gebruik van radiogolven die uitgezonden en/of ontvangen worden door antennesystemen. Obstakels, zowel vast (gebouwen, windmolens, et cetera) als mobiel (bouwkranen, heistellingen, et cetera) vormen in potentie een bedreiging voor de goede werking van de apparatuur omdat ze de uitgezonden radiosignalen kunnen verstoren.

Verstoring van de apparatuur maakt de CNS apparatuur minder betrouwbaar of zelfs geheel onbruikbaar waardoor direct de veiligheid van het luchtverkeer wordt beïnvloed. Het is daarom in het belang van de veiligheid van de luchtvaart alles in het werk te stellen om de diverse systemen tegen verstorende obstakels te beschermen. Aan de hand van de internationale burgerluchtvaartcriteria dient beoordeeld te worden of de voorgenomen bouwplannen en werktuigen van invloed zijn op de correcte werking van CNS-hulpmiddelen.

Binnen het plangebied bevindt zich geen toetsingsvlak van de CNS-apparatuur (afbeelding 7.3). Het is daarom niet nodig een beschermende regeling in het plan op te nemen.

 *Afbeelding 7.3: toetsingsvlakken ILS 24*

#### *Akoestiek*

Bij de luchthaven "Rotterdam The Hague Airport" speelt ook het aspect 'akoestiek' een rol. De maatgevende contour, waarbinnen geen geluidgevoelige bebouwing (zoals woningen) mag worden gerealiseerd, is weergegeven middels de zogenaamde 35 KE-contour. Voorliggend plangebied is gelegen buiten de geluidszones van de luchthaven. Er gelden ten aanzien van geluidhinder als gevolg van de luchthaven binnen voorliggend plangebied geen restricties.

## *VOR/DME*

Het plangebied bevindt zich nabij het toetsingsvlak behorende bij de VOR/DME RTM (Rotterdam). Een VOR (VHF Omni-Directional Radiorange) geeft een vliegtuig koersinformatie en een DME (Distance Measuring Equipment) geeft een vliegtuig afstandsinformatie. Het toetsingsvlak van de VOR/DME kent een straal van 600 m gemeten vanaf de basis van de antenne op maaiveldhoogte, waarbinnen een toetsingshoogte van 4,47 (NAP) m geldt; elk op te richten object dat hoger is kan verstoring veroorzaken. Vanaf de basis van de antenne loopt het toetsingsvlak trechtervormig omhoog tot een hoogte van 46,07 m (NAP) op een afstand van 3 km (zie onderstaande afbeelding 7.4). Het plangebied is niet binnen het toetsingsvlak VOR/DME van 3 km gelegen. De toetsingshoogte van 46,07 m die geldt in het vlak tussen 3 en 10 km, waarbinnen het plangebied ligt, wordt niet overschreden. De maximaal toegestane bouwhoogtes zoals opgenomen in de regels van dit bestemmingsplan vallen hier ruim onder. Er is om deze reden dan ook geen vrijwaringszone opgenomen op de verbeelding.

*Afbeelding 7.4: toetsingsvlak VOR/DME Rotterdam (RTM) (het plangebied is globaal rood omcirkeld).*

*Afbeelding 7.5: uitsnede kaart hoogtebeperkingen invliegfunnel Rotterdam The Hague Airport.* 

#### *Invliegfunnel*

Bij de luchthaven "Rotterdam The Hague Airport" hoort een aanvliegroute (invliegfunnel). In verband met de vliegveiligheid geldt er binnen de aanvliegroute een hoogtebeperking voor gebouwen en andere bouwwerken. In verband met de vliegveiligheid geldt er binnen de aanvliegroute een hoogtebeperking voor gebouwen en andere bouwwerken tot de aangegeven hoogtes. Zoals blijkt uit afbeelding 7.5 is het voorliggende plangebied niet binnen de aanvliegroute gelegen. Derhalve gelden er geen beperkingen voor dit bestemmingsplan.

#### <span id="page-62-0"></span>**7.9 Duurzaamheid**

#### **7.9.1 Kader**

#### *Duurzaam bouwen*

Duurzaam bouwen staat voor het ontwikkelen en beheren van de gebouwde omgeving met respect voor mens en milieu zodat kan worden voorzien in de behoefte van de huidige generatie zonder dat voor toekomstige generaties de mogelijkheid wordt ontnomen om ook in hun behoeften te kunnen voorzien. Duurzaam bouwen is daarmee onderdeel van de kwaliteit van de gebouwde omgeving.

#### *Lansingerland Duurzaam*

De gemeente Lansingerland heeft de ambitie vastgesteld om in 2050 een CO2 -neutrale gemeente te zijn. Hiertoe is de duurzaamheidsvisie 'Lansingerland duurzaam' opgesteld, die op 18 juli 2019 door de gemeenteraad is vastgesteld. Door een inzet op de thema's energietransitie, circulaire economie en klimaatadaptatie wil de gemeente ook voor de toekomst de kwaliteit van wonen en onze aantrekkelijke leefomgeving behouden en de impact op het milieu en het klimaat te minimaliseren. Dat betekent de overgang van fossiele bronnen naar energie uit hernieuwbare bronnen, gesloten grondstofkringlopen met een zo hoog mogelijk behoud van waarde en de aanpassing aan klimaatverandering om de negatieve effecten hiervan op te vangen, zodat een zekere mate van klimaatbestendigheid ontstaat. Daarbij geeft de gemeente zelf het goede voorbeeld, maar vraagt de gemeente ook iets van andere partijen.

> *Bestemmingsplan "Noordeindseweg t.o. 117a" Toelichting Vastgesteld 28 januari 2021*

#### *Kader Duurzame Gebiedsontwikkeling*

In de anterieure overeenkomst is vastgelegd dat exploitant ten behoeve van de ontwikkeling en realisatie van het bouwplan zal aansluiten bij de in het DGO (zie paragraaf 3.3) genoemde duurzaamheidsmaatregelen, waarbij het 'Verbeterd aanvullend niveau' het streven is, maar tenminste op het niveau zoals vermeld in de kolom 'Minimaal aanvullend niveau' zal worden ontwikkeld.

#### **7.9.2 Afweging en conclusie**

Het aspect duurzaamheid is geborgd in de anterieure overeenkomst. Op deze manier is verzekerd dat de woningen conform de laatste duurzaamheidseisen worden gerealiseerd.

# **8 Uitvoerbaarheid**

## <span id="page-64-1"></span><span id="page-64-0"></span>**8.1 Economische uitvoerbaarheid**

Bij de voorbereiding van een bestemmingsplan dient op grond van artikel 3.1.6 van het Besluit ruimtelijke ordening (Bro) in de plantoelichting minimaal inzicht te worden gegeven in de economische uitvoerbaarheid van het plan. Tevens moeten, indien sprake is van ontwikkelingen waarvoor de gemeente redelijkerwijs kosten moet maken (bijvoorbeeld voor de aanleg van voorzieningen van openbaar nut, en de plankosten) deze kosten worden verhaald op de initiatiefnemer c.q. ontwikkelaar. Een en ander dient te worden vastgelegd in privaatrechtelijke overeenkomsten met iedere grondeigenaar. Als er met een grondeigenaar geen overeenkomst is gesloten en het kostenverhaal niet anderszins is verzekerd, dient een exploitatieplan te worden opgesteld welke tegelijkertijd met het bestemmingsplan moet worden vastgesteld.

Met betrekking tot de realisatie van de twee woningen is de gemeente en de initiatiefnemer een anterieure overeenkomst gesloten. Het kostenverhaal is hiermee anderszins verzekerd en het opstellen van een exploitatieplan is niet noodzakelijk.

Gezien het bovenstaande wordt de economische uitvoerbaarheid van het plan voldoende gewaarborgd geacht.

#### <span id="page-64-2"></span>**8.2 Maatschappelijke uitvoerbaarheid**

Met dit bestemmingsplan wordt voorzien in twee kavels voor particulier opdrachtgeverschap. De woningen worden op een gepaste wijze ingevoegd in de bestaande stedenbouwkundige structuur. Tevens wordt de ontwikkeling passend geacht binnen de actuele beleidskaders van het rijk, de provincie en gemeente. Daarmee wordt verondersteld dat er voldoende draagvlak is. Bovendien is in de bestemmingsplanprocedure de mogelijkheid geboden om zienswijzen in te dienen (zie ook hoofdstuk 9 van deze toelichting).

Gezien het bovenstaande wordt de maatschappelijke uitvoerbaarheid van het plan voldoende gewaarborgd geacht.

#### <span id="page-64-3"></span>**8.3 Handhavingsaspecten**

#### *Inleidend*

Het bestemmingsplan is bindend voor zowel de overheid als de burger. De primaire verantwoordelijkheid voor controle en handhaving ligt bij de gemeente. Handhaving kan worden omschreven als elke handeling die erop gericht is de naleving van regelgeving te bevorderen of een overtreding te beëindigen. Het doel van handhaving is om de duurzame bescherming van mens en omgeving te waarborgen. Binnen het kader van het bestemmingsplan heeft regelgeving met name betrekking op de Wet ruimtelijke ordening (Wro), de Woningwet (Ww) en de Wet algemene bepalingen omgevingsrecht (Wabo). Bij overtreding van deze regelgeving moet gedacht worden aan bouwen zonder omgevingsvergunning voor het bouwen, bouwen in afwijking van een verleende vergunning, het handelen zonder of in afwijking van een noodzakelijke vergunning voor het uitvoeren van werken, geen bouwwerken zijnde, en voor werkzaam-

55

heden (de vroegere aanlegvergunning) en het gebruik van gronden en opstallen in strijd met de gebruiksregels van het bestemmingsplan of een afwijking.

De handhaafbaarheid van een bestemmingsplan is met name afhankelijk van het draagvlak van de regels onder de burgers en van de duidelijkheid van de regels.

## *Vertaling naar bestemmingsregeling*

Bij het opstellen van dit nieuwe bestemmingsplan zijn de gronden zo gedetailleerd mogelijk bestemd. Binnen de bestemmingen is weinig flexibiliteit, veel rechtszekerheid en daarmee weinig kans op interpretatieverschillen. Ook zijn de verbeelding, de regels en de toelichting zodanig op elkaar afgestemd dat interpretatieproblemen en problemen met betrekking tot de uitvoering zo veel mogelijk worden voorkomen.

## <span id="page-66-0"></span>**9 Procedure**

## <span id="page-66-1"></span>**9.1 Voorbereidingsfase**

#### *Vooraankondiging*

Op grond van artikel 1.3.1 van het Besluit ruimtelijke ordening (Bro) dient voorafgaand aan een procedure van een bestemmingsplan, waarin een ruimtelijke ontwikkeling wordt gefaciliteerd, een vooraankondiging te worden gepubliceerd waarin de gemeente aangeeft een bestemmingsplan voor te bereiden.

## *Overleg*

Conform artikel 3.1.1. van het Bro dienen burgemeester en wethouders bij de voorbereiding van een bestemmingsplan overleg te plegen met de besturen van betrokken gemeenten en waterschappen en met de rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen die in het plan in het geding zijn.

In dit kader is het voorontwerpbestemmingsplan voor advies toegezonden aan diverse instanties. De ontvangen overlegreacties zijn samengevat en beantwoord in de 'Nota vooroverleg en staat van wijzigingen bestemmingsplan "Noordeindseweg t.o. 117a"', zie bijlage 8. De toelichting, regels en verbeelding zijn hierop aangepast.

#### <span id="page-66-2"></span>**9.2 Ontwerpfase**

Na afronding van het vooroverleg is de formele bestemmingsplanprocedure gestart. De aanpassingen en/of aanvullingen volgend uit de overlegreacties zijn verwerkt in het ontwerpbestemmingsplan, evenals enkele ambtshalve aanpassingen.

Op de voorbereiding van een bestemmingsplan is artikel 3.8 Wro (gelezen in samenhang met afdeling 3.4 van de Algemene wet bestuursrecht) van toepassing. Het ontwerpbestemmingsplan heeft van 24 augustus tot en met 4 oktober gedurende zes weken ter inzage gelegen. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Er zijn tijdens deze termijn geen zienswijzen ontvangen. Tot slot zijn er wel enkele ambtshalve aanpassingen doorgevoerd. Deze zijn terug te vinden in de Staat van wijzigingen zoals opgenomen in bijlage 9. Het betreft hoofdzakelijk een aanpassing van de begrenzing van het plangebied, en daarnaast enkele wijzigingen van ondergeschikte aard.

## <span id="page-66-3"></span>**9.3 Vaststellingsfase**

Op 28 januari 2021 heeft de gemeenteraad het bestemmingsplan vastgesteld. Tegen het besluit tot vaststelling staat, voor belanghebbenden, direct beroep open bij de Afdeling bestuursrechtspraak van de Raad van State. Direct na de beroepstermijn treedt, indien tijdens de beroepstermijn geen verzoek om voorlopige voorziening is ingediend, het plan in werking en kunnen vergunningen worden afgegeven.