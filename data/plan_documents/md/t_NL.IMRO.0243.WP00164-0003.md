Wijzigingsplan

# **Hierden Dorp 2011 - Wijzigingsplan IV**

**Toelichting**

**Gemeente Harderwijk**

Datum: 13 september 2016 Projectnummer: 150341.02 ID: NL.IMRO.0243.WP00164-0003

# **INHOUD**

## **TOELICHTING**

| 1   | Inleiding                           | 3  |
|-----|-------------------------------------|----|
| 1.1 | Aanleiding                          | 3  |
| 1.2 | Ligging en beschrijving plangebied  | 3  |
| 1.3 | Geldende bestemmingsplannen         | 4  |
| 1.4 | Opzet van het wijzigingsplan        | 5  |
| 2   | Planbeschrijving                    | 6  |
| 2.1 | Inleiding                           | 6  |
| 2.2 | Huidige situatie                    | 6  |
| 2.3 | Het plan                            | 6  |
| 3   | Haalbaarheid van het wijzigingsplan | 10 |
| 3.1 | Inleiding                           | 10 |
| 3.2 | Beleid                              | 10 |
| 3.3 | Haalbaarheidsaspecten               | 12 |
| 3.4 | Verkeer en parkeren                 | 19 |
| 3.5 | Water                               | 19 |
| 3.6 | Economische uitvoerbaarheid         | 25 |
| 3.7 | Toetsing aan wijzigingsvoorwaarden  | 25 |
| 4   | Wijze van bestemmen                 | 26 |
| 5   | Procedure                           | 27 |
| 5.1 | Inspraak                            | 27 |
| 5.2 | Vooroverleg                         | 27 |
| 5.3 | Zienswijzen                         | 27 |
|     |                                     |    |

# **Bijlage**

Bijlage 1: Verkennend bodemonderzoek en verkennend onderzoek asbest aan de Varenweg 16 te Hierden, uitgevoerd door Vink Milieutechnisch Adviesbureau b.v.

# **1 Inleiding**

# **1.1 Aanleiding**

Het bestemmingsplan 'Hierden Dorp 2011' is per 16 oktober 2013 onherroepelijk geworden. In dit bestemmingsplan zijn voor zestien locaties wijzigingsbevoegdheden opgenomen. Deze wijzigingsgebieden voorzien onder andere in de nieuwbouw van woningen. Voor de locatie Varenweg 16, die één van de wijzigingsgebieden vormt, is besloten om een wijzigingsplan op te stellen. In dit kader is onderhavig plan opgesteld.

# **1.2 Ligging en beschrijving plangebied**

Het plangebied bestaat uit het perceel aan de Varenweg 16 in Hierden. Op de navolgende afbeelding is de globale ligging van het plangebied in Hierden aangeduid.

*Globale ligging plangebied (bron: Google Maps)*

Het perceel Varenweg 16 ligt in de kern Hierden. Het betreft een woongebied met hoofdzakelijk woningen in de nabije omgeving. Onderhavig plangebied betreft momenteel een onbebouwd perceel dat in gebruik is als grasland.

In de navolgende alinea's is de globale ligging en begrenzing van de plangebied nader omschreven. Voor de exacte ligging en begrenzing van de plangebied wordt verwezen naar de verbeelding bij dit wijzigingsplan.

# **1.3 Geldende bestemmingsplannen**

De geldende bestemmingsplannen voor onderhavig wijzigingsplan zijn 'Hierden Dorp 2011' en 'Reparatieplan Hierden Dorp 2011'. Het eerstgenoemde bestemmingsplan is vastgesteld door de gemeenteraad van Harderwijk op 22 september 2011. Naar aanleiding van een tussenuitspraak van de Raad van State op 23 mei 2013 is het bestemmingsplan gewijzigd vastgesteld. Het bestemmingsplan is onherroepelijk geworden op 16 oktober 2013. Het reparatieplan is vastgesteld op 30 april 2015 en wijzigt de manier waarop een aantal aspecten geregeld is.

Het bestemmingsplan 'Hierden Dorp 2011' is voor het merendeel een consoliderend bestemmingsplan. Daarnaast zijn in het bestemmingsplan voor 16 locaties een wijzigingsregeling opgenomen. Voor onderhavig plan is de wijzigingsgebied 13 van toepassing.

#### Wijzigingsbevoegdheid

In het vigerende bestemmingsplan zijn wijzigingsbevoegdheden opgenomen die onder voorwaarden de bouw van woningen mogelijk maken. De relevante regeling voor wijzigingsgebied 13 is hierna opgenomen, tezamen met artikel 26.17 waarin een aantal algemeen geldende voorwaarden is opgenomen.

#### 26.13 Wro-zone - wijzigingsgebied 13 **(Varenweg 16)**

Ten aanzien van 'Wro-zone - wijzigingsgebied 13' gelden de volgende voorwaarden:

- a het totale aantal woningen ter plaatse bedraagt niet meer dan 1;
- b de breedte en diepte van de nieuw toe te voegen woning mag niet meer bedragen dan respectievelijk 8m en 12 m;
- c de goot- en de bouwhoogte van de nieuw toe te voegen woning mag niet meer bedragen dan respectievelijk 3,5 m en 9 m.

#### 26.17 **(Algemene regeling)**

Wijziging als bedoeld in lid 26.1 tot en met 26.16 mag uitsluitend plaatsvinden indien:

- a voldaan kan worden aan de in het Gemeentelijk Verkeers- en Vervoers Plan opgenomen parkeernormen;
- b door middel van een watertoets is aangetoond dat de waterhuishouding op aanvaardbare wijze wordt vormgegeven;
- c wordt voldaan aan de relevante wet- en regelgeving op het gebied van bodem, geluid, externe veiligheid, luchtkwaliteit, archeologie alsmede flora en fauna;
- d de economische haalbaarheid is verzekerd.

*Uitsnede uit verbeelding van het vigerende bestemmingsplan met aanduiding plangebied (rood)*

Het college van burgemeester en wethouders van de gemeente Harderwijk is onder voorwaarden bereid toepassing te geven aan voornoemde wijzigingsbevoegdheden. Voor de locatie wordt daarom middels onderhavig wijzigingsplan het nieuwe planologische kader vastgelegd waarin de woningbouw kan plaatsvinden.

Zoals blijkt uit hetgeen is geschreven in paragraaf [3.7,](#page-26-0) wordt voldaan aan de wijzigingsvoorwaarden en aldus is besloten voor deze specifieke ontwikkeling een wijzigingsplan op te stellen.

## **1.4 Opzet van het wijzigingsplan**

Dit wijzigingsplan bestaat uit een verbeelding, regels en een toelichting. Deze toelichting is opgebouwd uit vijf hoofdstukken. Na dit inleidende hoofdstuk wordt in hoofdstuk 2 het plan besproken. Hoofdstuk 3 gaat in op de haalbaarheid van het plan. In hoofdstuk 4 wordt de opzet van het plan en de wijze van bestemmen behandeld. Hoofdstuk 5 tenslotte is gereserveerd voor de resultaten van de procedure.

# **2 Planbeschrijving**

# **2.1 Inleiding**

In dit hoofdstuk wordt het onderhavige plan toegelicht. Het planvoornemen voorziet in de bouw van één woning. In de navolgende paragraaf is een beschrijving van de ontwikkeling opgenomen. Allereerst wordt kort de huidige situatie toegelicht.

# **2.2 Huidige situatie**

Het perceel Varenweg 16 betreft een locatie op de hoek van de Varenweg en de Jonkheer van Sandberglaan. Het gaat om een onbebouwd terrein dat in gebruik is als grasland. Het perceel is gelegen in bestaand stedelijk gebied en is omringd door woningen. De Varenweg is een rustige woonstraat. Op de onderstaande afbeelding wordt het plangebied met een rood kader in beeld gebracht.

*Luchtweergave met globale aanduiding van het plangebied (bron: Google Maps)*

# **2.3 Het plan**

#### *2.3.1 Algemeen*

Het doel van dit plan is om een juridisch-planologische regeling vast te leggen, waarmee woningbouw op het perceel mogelijk gemaakt wordt. De woning kan gerealiseerd worden op de hoek van de Varenweg en de Jonkheer van Sandberglaan. Op die manier wordt de lintbebouwing van de Varenweg voortgezet. Er is nog geen specifiek bouwplan voor de woning ontwikkeld.

#### *2.3.2 Beeldkwaliteit*

Op 22 september 2011 is bij de vaststelling van het bestemmingsplan Hierden Dorp 2011, door de gemeenteraad besloten om de beeldkwaliteitseisen, zoals genoemd in paragraaf 5.9.1.5 van het bestemmingsplan Hierden Dorp 2011 toe te voegen aan de Welstandsnota. Deze beeldkwaliteitsaspecten zijn op alle ontwikkelingslocaties van toepassing en dus ook op onderhavig plan. De nieuw te bouwen woning – waarvoor nog geen bouwplan is ontwikkeld – dient te voldoen aan de navolgende beeldkwaliteitseisen.

#### *Algemeen*

#### *Doel*

In deze paragraaf worden richtlijnen beschreven voor de vormgeving van de nieuwe bebouwing en de erfinrichting. Er wordt een ruimtelijk kader gegeven op basis waarvan architecten de woningen kunnen gaan ontwerpen. Daarnaast geeft het de paragraaf criteria waaraan de welstandscommissie deze bouwplannen kan toetsen.

## *Sfeer*

De gemeente wil op een verantwoorde wijze invulling geven aan nieuwe bebouwingsmogelijkheden in Hierden Dorp, zodat wordt aangesloten bij de cultuurhistorische en stedenbouwkundige kwaliteiten van het gebied.

#### *Nieuwe bebouwing*

Voor de nieuwe bebouwing wordt verwezen naar de historische bebouwing die te vinden is in het gebied. Veel voorkomende historische bebouwing behoort tot het type "Hallehuisboerderij". Dit type boerderij bestaat uit een bouwlaag afgedekt met een zadeldak (met wolfseind). Het kleur- en materiaalgebruik is gedekt en ingetogen. Baksteen (rood of bruin), (antracietgrijze) gebakken pannen en riet zijn de meest gebruikte materialen en kleuren. De erven zelf waren groen ingericht en kenden vaak zowel decoratieve als functionele elementen. Decoratief waren de zorgvuldig ingerichte bloemperkjes en palmheggetjes. Van functionele aard waren de moestuin, fruitbomen en leilinden. Het spreekt voor zich dat de scheiding tussen decoratief en functioneel niet zo strikt was als hier wordt voorgesteld. Als erfafscheiding werden meidoorn en heggen gebruikt. Hoge houtwallen en singels hielden de boerderijen het hele jaar door uit de wind. Voor de nieuwe ontwikkelingen is het niet noodzakelijk te bouwen in historiserende stijl. De genoemde agrarische kenmerken kunnen prima in een moderne uitvoering verwerkt worden, zoals hier navolgend is afgebeeld.

*Impressies nieuwe bebouwing*

#### *Huizen op straathoeken*

Veel aandacht moet worden gegeven aan de vormgeving van huizen op straathoeken. Zijgevels die grenzen aan een straat moeten worden vormgegeven als een aantrekkelijke straatgevel met tenminste een raamopening (bij voorkeur ook een voordeur of meerdere ramen). Zeker langs belangrijke dwarsstraten onderscheidt de vormgeving van de hoekhuizen zich van de andere huizen in dezelfde straat door vorm, maat, kleur en/of architectonisch accent. Bij vrijstaande woningen op straathoeken worden garages niet aan de zijde van de straathoek gesitueerd, maar aan de andere zijde naast de woning.

#### *Erfafscheidingen*

Om een landelijke sfeer te kunnen realiseren moet veel zorg worden besteed aan de erfafscheidingen tussen privé-tuinen en openbaar gebied. Waar zijtuinen grenzen aan het openbare gebied worden hagen (beuk of meidoorn) toegepast als tuinafscheiding.

#### *Criteria*

#### *Situering*

- woningen zijn gericht naar de openbare ruimte;
- zijgevels die duidelijk zichtbaar zijn vanaf de openbare weg zijn als voorgevel behandeld;
- woningen zijn niet identiek aan elkaar.

#### *Massa en vorm*

- met de nieuw te bouwen woningen wordt aangesloten bij de karakteristieken en de kenmerken van het gebied, de inpassing van massa en vorm tussen de bestaande bebouwing is zorgvuldig;
- er is sprake van een compacte eenduidige hoofdbouwmassa;
- de hoofdbouwmassa bestaat uit één bouwlaag met kap (zadeldak met wolfseind);
- de nokrichting is haaks op de weg;
- de bijgebouwen kennen ondergeschiktheid t.o.v. het hoofdgebouw (in positionering en volume) en hebben een zadeldak (met wolfseind);
- de woningen krijgen een forse kap, die bij voorkeur aan de zijkant van de woning doorloopt;
- de ruimte tussen de woningen wordt krijgt een open en ruim karakter. Garages en carports bevinden zich bij voorkeur losstaand op het achterterrein, minimaal vijf meter achter de voorgevelrooilijn;
- Van belang is een evenwicht tussen enerzijds het inpassen in de omgeving, en anderzijds een individuele uitstraling.

#### *Gevels*

- de gevelindeling mag een eigentijds karakter krijgen.
#### *Materiaalgebruik*

- er wordt gebruik gemaakt van natuurlijke materialen of hieraan gelijkwaardige producten;
- in hoofdzaak baksteen en gebakken dakpannen of riet toepassen. Op sommige plaatsen kan hout of stucwerk in de gevel verwerkt worden. Het gebruik van (semi)geglazuurde dakpannen is niet toegestaan.

#### *Kleurgebruik*

- het kleur- en materiaalgebruik is gedekt en ingetogen. Voor de hoofdmaterialen wordt uitgegaan van aardkleuren (rood/ bruin), in combinatie met antracietgrijze / rode gebakken dakpannen of riet;
- kleuren van dakpannen en metselwerk zijn op elkaar afgestemd.

#### *Afwerking erven*

- bij voorkeur hagen of heggen toepassen, al dan niet voorzien van open (en donker geschilderd) sierhek;
- gebouwde erfafscheidingen vormgeven in samenhang met de architectuur en hoofdmateriaalkeuze van het pand;
- zijerven grenzend aan openbare ruimte als voorerf behandelen;
- achtererven in zicht van de openbare ruimte: erfafscheidingen niet hoger dan 2 meter. Bij voorkeur worden hagen toegepast, al dan niet voorzien van open en donker geschilderd hekwerk;
- de erven zijn groen ingericht en kennen zowel decoratieve als functionele elementen.

# **3 Haalbaarheid van het wijzigingsplan**

# **3.1 Inleiding**

In dit hoofdstuk wordt ingegaan op de planologische haalbaarheid van het onderhavig plan. Allereerst wordt hierbij ingegaan op het relevante beleid in paragraaf 3.2 In paragraaf 3.3 wordt vervolgens specifiek ingegaan op de planologische uitvoeringsaspecten.

# **3.2 Beleid**

Onderhavig plan betreft verdichting van de kern Hierden met één woning. Dit inbreidingsplan is mogelijk gemaakt in het vastgestelde bestemmingsplan 'Hierden Dorp 2011'. In dat bestemmingsplan is ingegaan op de passendheid van de inbreidingslocaties binnen de geldende regelgeving en het geldende beleid op rijks-, provinciaal en gemeentelijk niveau. In algemene zin is de conclusie dat de inbreidingslocaties onder voorwaarden passend zijn binnen de geldende regelgeving en het geldende beleid. Voor de specifieke toetsing aan het beleid kan verder worden verwezen naar de toelichting van het bestemmingsplan 'Hierden Dorp 2011'.

## *3.2.1 Ladder voor duurzame verstedelijking*

## Algemeen

In 2012, na het opstellen van het bestemmingsplan 'Hierden Dorp 2011', is in het nationale ruimtelijke beleid de 'ladder voor duurzame verstedelijking' geïntroduceerd. Deze is vastgelegd in artikel 3.1.6, tweede lid, van het Besluit ruimtelijke ordening. De ladder houdt in dat overheden nieuwe stedelijke ontwikkelingen moeten motiveren met oog voor de onderliggende vraag in de regio, de beschikbare ruimte binnen het bestaande stedelijke gebied en een multimodale ontsluiting.

Bij elk project dient allereerst te worden bepaald of er sprake is van een stedelijke ontwikkeling. Dit is gedefinieerd als 'een ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'. Hiernaast dient te worden beoordeeld of het project ook gezien zijn schaal en aard moet worden getoetst aan de ladder.

## Toetsing

Het onderhavig plan maakt de bouw van één woning mogelijk. Uit jurisprudentie is gebleken dat dit te categoriseren is als een kleinschalig project. Bij kleinschalige projecten is toetsing aan de ladder niet vereist. De ladder voor duurzame verstedelijking staat de onderhavige ontwikkeling dan ook niet in de weg.

## *3.2.2 Omgevingsvisie Gelderland en omgevingsverordening*

Het provinciale ruimtelijke beleid is verwoord in de omgevingsvisie Gelderland, die d.d. 9 juli 2014 vastgesteld is door Provinciale Staten van Gelderland. De bijbehorende omgevingsverordening is vastgesteld d.d. 24 september 2014.

#### *Omgevingsvisie*

De provincie kiest er in deze Omgevingsvisie voor om vanuit twee hoofddoelen bij te dragen aan gemeenschappelijke maatschappelijke opgaven. Deze zijn:

- 1 een duurzame economische structuur;
- 2 het borgen van de kwaliteit en veiligheid van onze leefomgeving.

#### *Omgevingsverordening*

In de Omgevingsverordening zijn vrijwel alle regels vervat die betrekking hebben op de fysieke leefomgeving en betreffen ruimtelijke ordening, milieu, water, mobiliteit en bodem. Ze wordt ingezet ter waarborging van de doorwerking van het provinciaal beleid in onder meer bestemmingsplannen.

#### *Nieuwe woonlocaties*

In artikel 2.2.1.1 van de omgevingsverordening is de volgende bepaling opgenomen: "In een bestemmingsplan worden nieuwe woonlocaties en de daar te bouwen woningen slechts toegestaan wanneer dit past in het vigerende door Gedeputeerde Staten vastgestelde Kwalitatief Woonprogramma voor de betreffende regio successievelijk het door Gedeputeerde Staten vastgestelde Regionaal Programma Wonen."

#### Toetsing

Het onderhavige plan ziet op de toevoeging van één wooneenheid. In het bestemmingsplan 'Hierden Dorp 2011' is reeds aangetoond dat alle wijzigingsbevoegdheden (waaronder onderhavige) passend zijn binnen het op regionale schaal afgestemde woningbouwprogramma.

#### *3.2.3 Structuurvisie Dorpsomgevingsplan Hierden*

Voor de ontwikkelingslocaties zoals opgenomen binnen het bestemmingsplan 'Hierden Dorp 2011', waaronder ook onderhavige locatie, geldt dat het toevoegen van nieuwe 'rode functies' gepaard dient te gaan met landschappelijke versterking, omdat zonder landschappelijke versterking er geen sprake is van een goede ruimtelijke ordening. In de structuurvisie Dorpsomgevingsplan Hierden wordt aangegeven op welke wijze het landschap in en rondom Hierden versterkt kan worden en wordt een relatie gelegd tussen het toevoegen van nieuwe 'rode' functies en de daarmee noodzakelijke landschappelijke versterking.

Het bovenstaande is echter niet van toepassing wanneer het gaat om reeds bestaande en in het verleden toegezegde bouwrechten. Ten aanzien van het oprichten van bebouwing binnen het onderhavige plangebied zijn in het verleden toezeggingen gedaan, waar tot op heden geen gebruik van is gemaakt. Er is dus sprake van een reeds bestaand en in het verleden toegezegd bouwrecht, waardoor het voor deze locatie niet vereist is een bijdrage te doen aan de ruimtelijke ontwikkeling ex artikel 6.24, eerste lid, onderdeel a, van de Wet ruimtelijke ordening ten behoeve van een landschapsversterkingsfonds.

#### Toetsing

De structuurvisie vereist geen landschapsversterking of een bijdrage aan het landschapsversterkingsfonds als gebruik wordt gemaakt van bestaande en in het verleden toegezegde bouwrechten. In dit geval is sprake van een dergelijk bestaand recht. Onderhavig plan is in lijn met de structuurvisie.

# **3.3 Haalbaarheidsaspecten**

In het kader van het bestemmingsplan 'Hierden Dorp 2011' zijn diverse onderzoeken uitgevoerd. Hiermee is de uitvoerbaarheid van dat bestemmingsplan grotendeels aangetoond. Om die reden worden in dit wijzigingsplan niet alle milieuaspecten en overige haalbaarheidsaspecten opnieuw behandeld. Er wordt wat dat betreft verwezen naar het bestemmingsplan 'Hierden Dorp 2011'.

Wel wordt in de navolgende paragrafen ingegaan op de milieuaspecten die specifiek worden genoemd bij de wijzigingsregels, namelijk bodem, geluid, bedrijven en milieuzonering, externe veiligheid, luchtkwaliteit, archeologie en flora en fauna. Daarnaast dient ingegaan te worden op de aspecten water, verkeer en parkeren en de economische uitvoerbaarheid.

#### *3.3.1 Bodem*

#### Algemeen

Voordat een wijzigingsplan wordt vastgesteld, moet aangetoond zijn dat de bodem en het grondwater geschikt zijn voor het beoogde gebruik.

#### Onderzoek

Op 18 februari 2015 is door Vink Milieutechnisch Adviesbureau b.v. een verkennend bodemonderzoek en verkennend onderzoek asbest1 uitgevoerd in verband met een aanvraag van een omgevingsvergunning. Dit onderzoek is als bijlage opgenomen bij deze toelichting. Op basis van het vooronderzoek is aangenomen dat de bodem van de onderzoekslocatie niet of nauwelijks is aangetast en derhalve de hypothese 'onverdacht' geldt. Voor asbest is, vanwege de ligging van de locatie in een gebied met een grote kans op het aantonen van asbest, uitgegaan van een 'verdachte locatie met een diffuse bodembelasting, heterogeen verdeeld'. Uit de resultaten van het verkennend onderzoek en verkennend onderzoek asbest blijkt het volgende:

- Tijdens de veldwerkzaamheden zijn geen kenmerken waargenomen, die duiden op een mogelijke verontreiniging.
- Het maaiveld op de onderzoekslocatie is niet geïnspecteerd op asbest, omdat dit volledig is begroeid. In de gegraven gaten is geen asbestverdacht materiaal aangetoond. Evenmin is een grove fractie waarneembaar.
- In de grond is geen van de geanalyseerde parameters aangetoond in een gehalte boven de achtergrondwaarde. Asbest is evenmin aangetoond.
- In het grondwater zijn gehalten aan barium en zink boven de streefwaarde zijn aangetoond. Het gehalte aan koper overschrijdt het gemiddelde van de streef- en interventiewaarde. De gehalten aan zware metalen zijn niet verontrustend. Uit het vooronderzoek blijkt geen oorzaak (bron) voor de verhogingen. Er kan een relatie zijn met bemesting in het verleden, maar vooralsnog worden de gehalten aan zware metalen toegeschreven aan natuurlijke bodemprocessen.

<sup>1</sup> Vink Milieutechnisch Adviesbureau b.v., 'Verkennend bodemonderzoek en verkennend onderzoek asbest aan de Varenweg 16 te Hierden', 18 februari 2015.

Geconcludeerd wordt dat de hypothese 'onverdacht' stand houdt. De aangetoonde verontreinigingen in het grondwater zijn niet verontrustend en geven geen aanleiding tot nader bodemonderzoek. De milieuhygiënische bodemkwaliteit is afdoende bekend. Asbest is niet aangetoond in de actuele contactzone, zodat de hypothese 'verdachte locatie met een diffuse bodembelasting, heterogeen verdeeld' wordt verworpen.

De milieuhygiënische bodemkwaliteit vormt naar volgens het onderzoek geen belemmering voor verlening van een bouwvergunning. Voor de grond geldt dat deze mag worden hergebruikt op het perceel. Buiten het perceel gelden samenstellingseisen met betrekking tot verschillende mogelijkheden voor hergebruik conform het Besluit bodemkwaliteit.

#### Conclusie

Het aspect bodem vormt geen belemmering voor de haalbaarheid van dit plan.

#### *3.3.2 Geluid*

#### Algemeen

De mate waarin geluid, veroorzaakt door het wegverkeer en/of door inrichtingen, het woonmilieu mag belasten, is geregeld in de Wet geluidhinder. In het geval van bestaande situaties waar geen nieuwe geluidsgevoelige functies zijn voorzien, wordt de geluidsbelasting met betrekking tot de wettelijke normen voor binnenniveaus geregeld via het Bouwbesluit. Indien derhalve een bestaande woning of een ander geluidsgevoelig object een uitbreiding wenst te realiseren, moet bij de omgevingsvergunning voor het bouwen worden aangetoond dat sprake is van een aanvaarbare binnenwaarde (bijvoorbeeld 33 dB bij woningen).

#### Toetsing

Het bestemmingsplan 'Hierden Dorp 2011' voorziet middels enkele wijzigingsbevoegdheden in een aantal nieuwe ontwikkelingen. De gemeente Harderwijk heeft in een akoestisch onderzoek de akoestische situatie wat betreft verkeerslawaai en industrielawaai voor de wijzigingsgebieden globaal in beeld gebracht*2* . Uit het onderzoek blijkt dat de ontwikkelingslocatie niet is gelegen binnen de zone van het gezoneerde bedrijventerrein Lorentz of de spoorlijn Amersfoort-Zwolle. Ten aanzien van het wegverkeerslawaai blijkt uit de beoordeling dat in het gemeentelijk Milieubeleidsplan voor Hierden Dorp een ambitiewaarde van maximaal 53 dB is vastgelegd.

Ook de onderhavige ontwikkelingsslocatie Varenweg 16 is in het onderzoek opgenomen. De resultaten van het voorliggende algemene akoestische onderzoek worden geacht voldoende te zijn. De locatie is gelegen in een dorpsstraat en in een 30 km/ugebied. Ten aanzien van het aspect geluid zal wegverkeerlawaai daarom niet leiden tot een ontoelaatbare geluidbelasting op de gevel of ontoelaatbare binnenniveaus.

#### Conclusie

Het aspect geluid vormt geen belemmering voor de haalbaarheid van dit plan.

<sup>2</sup> Gemeente Harderwijk (7 februari 2011) beoordeling onderzoekslocaties Hierden Dorp.

#### *3.3.3 Bedrijven en milieuzonering*

#### Algemeen

Een doel van de ruimtelijke ordening en het milieubeleid is het handhaven en verbeteren van de kwaliteit van de leefomgeving. In een wijzigingsplan wordt daarom onder andere ingezet op de milieuzonering van bedrijfsfuncties. Het gaat erom dat voldoende ruimtelijke scheiding is tussen enerzijds milieubelastende inrichtingen en bedrijven en anderzijds milieugevoelige functies als wonen.

Bij de milieuzonering wordt gebruikgemaakt van de door de Vereniging van Nederlandse Gemeenten (VNG) opgestelde publicatie 'Bedrijven en Milieuzonering'3 . Een kwalificatie van de bedrijfsfuncties in het plangebied vindt plaats op basis van de Staat van bedrijfsactiviteiten, zoals opgenomen in voornoemde VNG-uitgave. Per milieuaspect (geur, stof, geluid, gevaar, lucht-, water- en bodemverontreiniging, verkeersaantrekkende werking en visuele hinder) is in deze brochure voor inrichtingen een afstand genoemd, welke tot de dichtstbijzijnde milieugevoelige bebouwing in beginsel in acht moet worden genomen. Zonering op basis van de VNG-methode gebeurt aan de hand van een categorie-indeling. Bedrijven zijn in categorieën ingedeeld, waarbij de categorie is gekoppeld aan een afstand die aangehouden dient te worden tot gevoelige functies. Bepalend is de afstand van het meest hinderlijke milieuaspect, die resulteert in de zogenaamde grootste afstand. Uit specifiek milieuonderzoek in het kader van het milieuvergunningtraject kan blijken dat de grootste afstand voor het betreffende bedrijf kleiner is dan op basis van de VNG-lijst is aangegeven, bijvoorbeeld door de omvang en/of aard van de activiteiten en/of technische vooruitgang.

#### Onderzoek

Het gebied rondom het plangebied is te kenmerken als een woonomgeving. Behoudens aan-huis-verbonden beroepen, zijn bedrijfsactiviteiten niet toegestaan. In de nabije omgeving zijn dan ook geen bedrijven aanwezig die door onderhavig plan belemmerd worden of die voor de haalbaarheid van onderhavig plan een belemmering vormen.

#### Conclusie

Het aspect bedrijven en milieuzonering vormt geen belemmering voor de haalbaarheid van dit plan.

#### *3.3.4 Externe veiligheid*

#### Algemeen

Het aspect externe veiligheid betreft het risico op een ongeval waarbij een gevaarlijke stof aanwezig is. Deze gevaarlijke stoffen kennen twee verschillende bronnen. Dit zijn de stationaire bronnen, zoals een chemische fabriek of een lpg-tankstation, en de mobiele bronnen, zoals een tankwagen. Op de navolgende afbeelding is een fragment van de provinciale risicoatlas Gelderland opgenomen. Op deze uitsnede zijn de stationaire en (deels) mobiele bronnen in het plangebied weergegeven.

<sup>3</sup> VNG, 'Bedrijven en Milieuzonering', maart 2009.

#### Onderzoek

#### *Stationaire bronnen*

Het plangebied valt niet binnen het invloedsgebied van stationaire bronnen. Er zijn dan ook geen belemmeringen voor het plan.

*Fragment provinciale risicokaart Gelderland (bron: risicokaart.nl)*

#### *Mobiele bronnen (route gevaarlijke stoffen)*

In de nabijheid van het plangebied is geen spoorlijn of een andere mobiele bron als een rijksweg of provinciale weg aanwezig. Dit aspect is dan ook niet nader beoordeeld. Tevens ligt er in de nabijheid van het plangebied geen hogedrukgasleiding.

#### Conclusie

Het aspect externe veiligheid vormt geen belemmering voor de uitvoerbaarheid van dit plan.

#### *3.3.5 Luchtkwaliteit*

#### Algemeen

De Wet luchtkwaliteit (verankerd in de Wet Milieubeheer hoofdstuk 5, titel 2) is een implementatie van diverse Europese richtlijnen omtrent luchtkwaliteit waarin ter bescherming van mens en milieu onder andere grenswaarden voor vervuilende stoffen in de buitenlucht (o.a. fijn stof en stikstofdioxide) zijn vastgesteld.

De wet stelt bij een (dreigende) grenswaardenoverschrijding aanvullende eisen en beperkingen voor ruimtelijke plannen die 'in betekenende mate' (IBM) leiden tot verslechtering van de luchtkwaliteit of 'gevoelige bestemmingen' binnen onderzoekszones van provinciale- en rijkswegen. Daarnaast moet uit het oogpunt van een goede ruimtelijke ordening afgewogen worden of het aanvaardbaar is het plan op deze plaats te realiseren. Hierbij speelt de blootstelling aan luchtverontreiniging een rol, ook als het plan 'niet in betekende mate' (NIBM) bijdraagt aan de luchtverontreiniging.

#### Onderzoek

Wat betreft de toets Wet luchtkwaliteit maakt dit plan de realisatie van één nieuwe woning mogelijk. Op grond van de ministeriële regeling NIBM draagt een woningbouwplan van deze omvang niet in betekenende mate bij aan de luchtverontreiniging. Toetsing aan de grenswaarden is op grond van de Wet milieubeheer (Wm) niet noodzakelijk.

Bij dit project wordt verder geen mogelijkheid geboden om een 'gevoelige bestemming' zoals een school, kinderdagverblijf of bejaarden-, verpleeg- of verzorgingstehuis te realiseren. Volgens de criteria uit de Wm inzake luchtkwaliteitseisen is er daardoor geen sprake van een gevoelige bestemming langs drukke infrastructuur. Toetsing aan de grenswaarden is op grond van de Wm niet noodzakelijk.

Wat betreft de toets ten behoeve van een goede ruimtelijke ordening worden bij woningen, op grond van de regeling Beoordeling luchtkwaliteit 2007, mensen blootgesteld aan luchtverontreiniging gedurende een significante periode ten opzichte van een etmaal. De concentraties luchtvervuilende stoffen blijken in het plangebied onder de grenswaarden liggen. Het RIVM verwacht dat de emissiefactoren van wegverkeer en de concentraties stikstofdioxide en fijn stof zullen afnemen. De blootstelling aan luchtverontreiniging in het plangebied is hierdoor beperkt en leidt niet tot onaanvaardbare gezondheidsrisico's.

#### Conclusie

Zowel vanuit de Wet milieubeheer als vanuit een goede ruimtelijke ordening vormt de luchtkwaliteit geen belemmering voor het onderhavige initiatief.

#### *3.3.6 Archeologie*

#### Algemeen

Bij ingrepen waarbij de ondergrond wordt geroerd, dient conform het archeologiebeleid van de gemeente Harderwijk te worden aangetoond dat de eventueel aanwezige archeologische waarden niet worden aangetast.

*Fragment Beleidskaart Archeologie gemeente Harderwijk* 

#### Toetsing

De gemeentelijke Beleidskaart Archeologie is getoetst. Hierboven is een uitsnede uit deze kaart afgedrukt en is het plangebied aangeduid. Voor het plangebied geldt een hoge archeologische verwachting. Bij ontwikkelingen groter dan 100 m 2 (en dieper dan 30 cm) is archeologisch vooronderzoek nodig.

Het totale plangebied is groter dan 100 m2 . Formeel gezien is daarom een archeologisch vooronderzoek vereist. De regioarcheoloog heeft echter geconstateerd dat vanaf 1872 dwars over het perceel een weg ligt. In 1955 is die weg verhard. Aangenomen kan worden dat het cunet tot op het gele zand aangelegd, met als gevolg dat eventueel aanwezige waarden in de grond ernstig zijn verstoord. Een nader onderzoek naar de archeologische waarden wordt daarom niet noodzakelijk geacht.

#### Conclusie

Het aspect archeologie vormt geen belemmering voor de uitvoerbaarheid van de plannen.

#### *3.3.7 Cultuurhistorie*

#### Algemeen

In de toelichting van het wijzigingsplan dient op grond van het Bro (artikel 3.1.6, lid 2) een beschrijving te worden opgenomen hoe met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden.

#### Toetsing

De cultuurhistorische waardenkaart is geraadpleegd. Hieruit is gebleken dat er geen cultuurhistorisch waardevolle elementen aanwezig zijn.

*Fragment uit de kaart van Gelderse cultuurhistorie van de provincie Gelderland*

#### Conclusie

Het aspect cultuurhistorie vormt geen belemmering voor de uitvoerbaarheid van de plannen.

#### *3.3.8 Flora en fauna*

#### Algemeen

Bij ruimtelijke ingrepen moet rekening worden gehouden met de aanwezige natuurwaarden van het plangebied. Hierbij kan onderscheid worden gemaakt tussen gebiedsbescherming en soortenbescherming. Er moet worden nagegaan of er sprake kan zijn van invloeden op natuurwaarden/beschermde soorten.

#### Onderzoek

In het kader van het vigerende bestemmingsplan 'Hierden Dorp 2011' is een flora en faunaonderzoek uitgevoerd waarin alle ontwikkelingslocaties onderzocht zijn. Ook onderhavig plangebied is in dit onderzoek betrokken. Voor onderhavig plangebied golden geen specifieke belemmeringen. In het plangebied staat geen bebouwing, waardoor er geen jaarrond beschermde vogelsoorten aanwezig zijn. Bovendien is het onderhavig plangebied in gebruik als grasveld. Er zullen zich dan ook naar verwachting geen beschermde plantensoorten bevinden. Gezien de ligging van het perceel en het huidige gebruik van de locatie ziet de gemeente vanuit het aspect flora en fauna geen belemmeringen voor het uitvoeren van de plannen. Nader onderzoek is daarom niet vereist.

#### Conclusie

Het aspect flora en fauna vormt geen belemmering voor de uitvoerbaarheid van het plan.

# **3.4 Verkeer en parkeren**

#### Verkeer

Om een inschatting te maken van het toekomstig aantal verkeersbewegingen is gebruik gemaakt van de CROW publicatie 317 opgesteld. Het aantal verkeersbewegingen bedraagt per vrijstaande koopwoning in rest bebouwde kom maximaal 9 motorvoertuigbewegingen per etmaal (gemiddelde weekdag). Het extra verkeer kan worden opgenomen in het heersende verkeersbeeld van de aangrenzende wegen bij alle plangebied.

#### Parkeren

Het aantal benodigde parkeerplaatsen wordt bepaald door de aard en omvang van de activiteit waarin het plan voorziet. Om de parkeerbehoefte te bepalen, is gebruik gemaakt van de Parkeernormennota Harderwijk4 . Deze parkeernormennota is opgesteld door de gemeente Harderwijk met als doel om specifieke, toepasbare en uniforme parkeernormen vast te stellen voor het gehele grondgebied van de gemeente Harderwijk. Op basis van de nota geldt per vrijstaande woning in een woongebied een parkeernorm van 1,8. In de toekomstige situatie is op het erf voldoende ruimte aanwezig om de parkeerbehoefte op eigen terrein op te lossen.

#### Conclusie

Het aspect verkeer en parkeren vormt geen belemmering voor de uitvoerbaarheid van het plan.

# **3.5 Water**

## *3.5.1 Inleiding*

Op grond van artikel 3.1.6 Bro dient in de toelichting op ruimtelijke plannen, een waterparagraaf te worden opgenomen. Hierin staat de wijze waarop rekening is gehouden met de gevolgen van het plan op de waterhuishouding. In die paragraaf dient uiteengezet te worden of en in welke mate het plan gevolgen heeft voor de waterhuishouding (waaronder grondwater en waterveiligheid). Het is de schriftelijke weerslag van de zogenaamde watertoets: 'het hele proces van vroegtijdig informeren, adviseren (door de waterbeheerder), afwegen en beoordelen van waterhuishoudkundige aspecten in ruimtelijke plannen en besluiten'.

<sup>4</sup> Parkeernormennota Harderwijk, maart 2013.

In een regulier watertoetsoverleg tussen gemeente en waterschap wordt de planvorming voor de ruimtelijke ontwikkelingen besproken. Gezamenlijke conclusie is dat de ruimtelijke ontwikkelingen die mogelijk worden gemaakt met dit wijzigingsplan geen of nauwelijks gevolgen voor het watersysteem hebben. In het plangebied liggen geen belangrijke oppervlaktewateren (zogenaamde A-wateren), waterkeringen of gebieden die zijn aangewezen voor regionale waterberging. Ook wordt er niet meer dan 1.500 m² extra verhard oppervlak aangelegd (ten opzichte van de bestaande situatie). Dit betekent dat dit plan geen essentiële waterbelangen raakt. Op basis daarvan wordt door het waterschap voor het onderhavige plan een positief wateradvies gegeven. Waterschap Vallei en Veluwe heeft voor ontwikkelingen waar geen of nauwelijks een waterbelang bestaat een standaard waterparagraaf opgesteld.

#### *3.5.2 Beleid*

Voor alle ruimtelijke ontwikkelingen gelden de volgende algemene uitgangspunten:

#### *De Europese Kaderrichtlijn Water (2003)*

De Europese Kaderrichtlijn Water gaat ervan uit dat water geen gewone handelswaar is, maar een erfgoed dat moet worden beschermd en verdedigd. Het hoofddoel van de richtlijn is daarop gebaseerd. De Kaderrichtlijn Water geeft het kader voor de bescherming van landoppervlaktewater, overgangswater, kustwater en grondwater. Dat moet ertoe leiden dat:

- aquatische ecosystemen en gebieden die rechtstreeks afhankelijk zijn van deze ecosystemen, voor verdere achteruitgang worden behoed;
- emissies worden verbeterd; duurzaam gebruik van water wordt bevorderd op basis van bescherming van de beschikbare waterbronnen op lange termijn;
- er wordt gezorgd voor een aanzienlijke vermindering van de verontreiniging van grondwater.

#### *Nationaal Waterplan*

De hoofddoelstelling voor waterbeheer in Nederland is vastgelegd in het Nationaal Waterplan (NWP): Nederland, een veilige en leefbare delta, nu en in de toekomst. Het Nationaal Waterplan is tevens een structuurvisie op basis van de Waterwet en de Wet ruimtelijke ordening en is opgesteld voor de planperiode 2009-2015.

#### *Waterbeleid in de 21e eeuw (2000)*

De hoge waterstanden in de rivieren in 1995 en 1996 en de klimaatscenario's waarin naast de zeespiegelstijging ook meer en heviger buien worden voorspeld hebben geleid tot vernieuwde aandacht voor water. Nederland is met zijn lage ligging en hoge verstedelijkingsgraad kwetsbaar voor wateroverlast en de veiligheid is in de toekomst in het geding. Maar ook door de drogere zomers is er het risico van watertekorten en verdroging. De commissie "Waterbeheer 21e eeuw" heeft in opdracht van de regering duidelijk gemaakt dat we anders moeten omgaan met water en ruimte. Ruimte die nu beschikbaar is voor de bescherming tegen overstromingen en wateroverlast moet ten minste behouden blijven. De aanwezige ruimte mag niet sluipenderwijs verloren gaan bij de uitvoering van nieuwe projecten voor infrastructuur, woningbouw, landbouw of bedrijventerreinen. Daarbij zijn de trits 'vasthouden, bergen en afvoeren' en' schoonhouden, scheiden en zuiveren' belangrijke uitgangspunten.

De trits 'vasthouden, bergen en afvoeren' houdt in dat overtollig water zoveel mogelijk bovenstrooms in een stroomgebied wordt vastgehouden in de bodem en in het oppervlaktewater. Vervolgens wordt zo nodig het water tijdelijk geborgen in bergingsgebieden en pas als vasthouden en bergen te weinig opleveren, wordt het water afgevoerd. Bij 'schoonhouden, scheiden en zuiveren' gaat het erom dat het water zoveel mogelijk schoon wordt gehouden. Vervolgens worden schoon en vuil water zoveel mogelijk gescheiden en als laatste, wanneer schoonhouden en scheiden niet mogelijk is, komt het zuiveren van verontreinigd water aan bod.

#### *Waterplan provincie Gelderland*

Het Provinciaal Waterplan 2010-2015 In het plan staan de doelen voor het waterbeheer, de maatregelen die daarvoor nodig zijn en wie ze gaat uitvoeren. Voor oppervlaktewaterkwaliteit, hoogwaterbescherming, regionale wateroverlast, watertekort en waterbodems gelden provinciebrede doelen. Voor een aantal functies, zoals landbouw, natte natuur, waterbergingsgebieden en grondwaterbeschermingsgebieden, zijn specifieke doelen geformuleerd. Vanwege de Europese Kaderrichtlijn Water is voor bepaalde oppervlaktewateren vastgelegd of het een kunstmatig of sterk veranderd oppervlaktewater is. Ook zijn voor die oppervlaktewateren ecologische doelen geformuleerd. Voor verbetering van de grondwaterkwaliteit zijn maatregelen opgenomen.

#### *Waterbeheer 21e eeuw (WB21)*

Het thema "water als ordenend principe" loopt als een rode draad door het gehele plan. Dit houdt in dat, voordat er beslissingen worden genomen op ruimtelijk gebied, er wordt bekeken welke gevolgen die hebben voor watersystemen. Het Rijk, provincies, gemeenten, waterschappen en drinkwaterbedrijven hebben besloten maatregelen voor een doelmatiger waterbeheer overeen te komen in dit Bestuursakkoord Water. Het waterschap gaat zich inzetten voor een mooi, veilig, schoon, gezond en duurzaam beheer van het watersysteem en de waterketen. Het doel is om de kwaliteit van het beheer te vergroten tegen zo laag mogelijke maatschappelijke kosten. De burger laten zien wat wordt bereikt en transparant zijn over de kosten. Dat doen de partijen vanuit eigen verantwoordelijkheden waarbij we de expertise en deskundigheid met elkaar delen.

#### *Waterbeheersplan Waterschap Vallei en Veluwe*

In de Waterbeheersplannen 2010-2015 heeft het waterschap Vallei en Veluwe (of diens rechtsvoorgangers) ambities en uitvoeringsprogramma's vastgelegd voor de periode 2010 tot en met 2015. De plannen zijn mede kader stellend voor de wijze waarop omgegaan wordt met water in de plangebieden.

#### *Keur Waterschap Vallei en Veluwe*

Op 1 januari 2014 is de nieuwe Keur met de algemene en beleidsregels van Waterschap Vallei en Veluwe in werking getreden. Het waterschap stelt deze regels vast ter behartiging van de waterschapstaak en het bereiken van de doelstelling zoals genoemd in artikel 2.1 van de Waterwet. Alle handelingen in of nabij een waterstaatswerk worden hieraan getoetst.

#### Conclusie

Het wijzigingsplan is in overeenstemming met het hierboven beschreven beleid.

#### *3.5.3 Gemeentelijk waterbeleid*

#### *Waterplan Harderwijk 2013-2018*

Het Waterplan Harderwijk 2013-2018 is een gezamenlijk plan van de gemeente Harderwijk en Waterschap Vallei en Veluwe. Met dit plan willen beide partijen, samen met burgers, verenigingen en andere betrokkenen, verder werken aan het verbeteren van het water in Harderwijk. De hoofddoelstelling van het Waterplan Harderwijk is: "Streven naar een gezond, veerkrachtig, kwalitatief goed, aantrekkelijk en op de toekomst berekend watersysteem/waterketen, die aansluit bij de natuurlijke omstandigheden op en om het Harderwijkse grondgebied voor nu en in de toekomst". In dit Waterplan is onder meer een Kansen- en knelpuntenkaart opgenomen. Hierden Dorp staat op de Kansen en knelpuntenkaart als gebied dat deels valt binnen de grondwaterfluctuatiezone. In dit gebied is extra aandacht nodig gezien de in de toekomst te verwachten hogere grondwaterstanden. Voor de lokale afwatering (afvoer overtollig grondwater en hemelwater) spelen de watergangen langs de Molenweg een belangrijke rol. Een adequate afwatering wordt als knelpunt gezien (krappe sloten en duikers). Er moet structureel aandacht gegeven worden aan het in stand houden van de afwateringsvoorzieningen.

#### *Verbreed Gemeentelijke Rioleringsplan (VGRP)*

In het verbreed GRP zijn de volgende beleidsmatige uitgangspunten gedefinieerd:

Stedelijk afvalwater:

- huishoudelijk afvalwater aansluiten op gemeentelijk rioolstelsel, tenzij dit niet doelmatig blijkt te zijn.
#### Hemelwater:

- perceeleigenaar is in eerste instantie zelf verantwoordelijk voor inzameling en verwerking van hemelwater (infiltratie op eigen terrein);
- indien dit redelijkerwijs niet van de perceeleigenaar kan worden verwacht, zal de gemeente de zorgplicht over moeten nemen;
- middels financiële flankering worden perceeleigenaren van bestaande bebouwing gestimuleerd om hemelwater van de vuilwater riolering af te koppelen;
- bij eventuele reconstructie: hemelwater van openbaar gebied afkoppelen van riolering, tenzij dit niet doelmatig blijkt te zijn;
- bij eventuele nieuwe grootschalige ontwikkelingen (inbreiding en/of herinrichting): hemelwater in principe bij voorkeur lokaal inzamelen en verwerken (infiltratie of lozing op oppervlaktewater), tenzij dit ondoelmatig blijkt te zijn (bijvoorbeeld bij hoge grondwaterstand of bestaand dicht stedelijk gebied).

Grondwater:

- perceeleigenaar is in eerste instantie zelf verantwoordelijk voor het oplossen van grondwater onder of -overlast op eigen perceel en/of voor het daarop aanwezige bouwwerk (bouwkundige maatregelen);
- de gemeente is verantwoordelijk voor het zoveel mogelijk beperken van structureel nadelige gevolgen van de grondwaterbestemming voor de aan de grond gegeven bestemming. Voor stedelijk gebied geldt dat sprake is van structureel grondwateroverlast indien de grondwaterstand langer dan 2 weken aaneengesloten hoger staat dan 0,7 m-mv;
- gemeentelijke maatregelen moeten doelmatig moeten zijn en niet de verantwoordelijkheid van provincie of waterschap;
- de zorgplicht grondwater geldt niet met terugwerkende kracht (vanaf 1 januari 2008) en kan dus niet leiden tot aansprakelijkheid voor situaties uit het verleden.

#### Grondwaterneutraal bouwen:

Voor de bouw van eventuele ondergrondse ruimten (kelders) moet de grondwaterstand gedurende de uitvoeringsperiode mogelijk worden verlaagd. De constructie van de kelder(s) moet zodanig waterdicht worden uitgevoerd dat na de bouw in de gebruiksfase geen (permanente) grondwaterstandverlaging nodig is. Tevens betekent dit ook, dat bij nieuwbouw het vloerpeil (bijvoorbeeld ophogen) of de bouwwijze (bijvoorbeeld kruipruimteloos) moet worden afgestemd op de grondwaterstand, zodat er geen permanente drainage nodig is.

Het verharde oppervlak in de openbare ruimte (voornamelijk wegen en parkeervlakken) watert direct af op de omgeving waar inzijging plaatsvindt. Uitgangspunten (VGRP) voor hemelwater bij nieuwbouw zijn:

- alle perceeleigenaren zorgen zelf voor verwerking (infiltratie) van hemelwater op eigen perceel (minimaal 10 mm);
- indien dit redelijkerwijs niet van perceeleigenaar verwacht kan worden (geen infiltratieoppervlak beschikbaar of onvoldoende infiltratiecapaciteit door hoge grondwaterstanden), dan dient de gemeente zorg te dragen voor een doelmatige inzameling, transport en verwerking;
- infiltreren dient plaatst te vinden via bodempassage (door het toepassen van bodempassage wordt voorkomen dat het te infiltreren hemelwater het grondwater verontreinigt).

Om het afstromend hemelwater schoon te houden worden geen uitlogende materialen gebruikt bij de woningbouw en in de openbare ruimte (straatmeubilair en dergelijke). Op nieuwe bouwlocaties zal alleen het huishoudelijk afvalwater worden aangesloten op de gemeentelijke riolering. Voor het hemelwater moet een andere wijze van afvoeren worden gevonden. Hiervoor bestaan in principe twee mogelijkheden, namelijk infiltratie in de bodem en lozing op het oppervlaktewater. Bij infiltratie in de bodem kunnen de hiervoor benodigde voorzieningen zowel op particulier terrein (in het geval van kleine bouwlocaties) als in de openbare ruimte worden aangebracht. Lozing op het oppervlaktewater is mogelijk via een aantal sloten langs de Wijtgraaf, Mheenbroekweg (A- en B-watergang).

Het hemelwatersysteem voor nieuwbouwlocaties dient aan twee normen getoetst te worden. Voor infiltratiestelsels hanteert de gemeente Harderwijk de norm dat minimaal 10 mm moet kunnen worden geborgen en geïnfiltreerd binnen het plangebied. Bij de dimensionering dient het totale systeem van groenstroken en oppervlaktewater voldoende te zijn om, uitgaande van de landelijke afvoernorm van 1,5 l/s/ha, een T=100 gebeurtenis zonder schade te kunnen verwerken.

#### *3.5.4 Watertoets*

#### Uitgangspunten

Voor ruimtelijke ontwikkelingen gelden op basis van bovengenoemd beleid de volgende uitgangspunten:

- hemelwater wordt op basis van de trits 'vasthouden, bergen, afvoeren' zoveel mogelijk ter plaatse vastgehouden. Wanneer lozen in de bodem redelijkerwijs niet mogelijk is kan geloosd worden op oppervlaktewater. Lozen op de riolering is in principe niet toegestaan;
- afvalwater niet zijnde 'schoon' hemelwater aansluiten op het riool;
- houdt bij het ontwerp rekening met de gemiddelde hoogste grondwaterstand;
- de ontwikkeling dient in de gebruiksfase grondwaterneutraal te zijn. Structurele drainage of andere middelen om grondwater af te voeren zijn in principe niet toegestaan.
- geen uitlogende materialen gebruiken op plaatsen die in contact kunnen komen met (grond)water;
- mogelijk is een watervergunning of melding nodig. Een watervergunning van het waterschap is bijvoorbeeld nodig voor het dempen en/of vergraven van watergangen, het lozen van water op oppervlaktewater en het onttrekken van grondwater.

#### Verantwoordelijkheden

#### *Hemelwater*

Een belangrijk principe is dat zoveel mogelijk van het hemelwater binnen het plangebied wordt vastgehouden en/of geborgen en dus niet direct afgevoerd wordt naar de riolering of het oppervlaktewater. Hiermee wordt bereikt dat de waterzuiveringsinstallatie beter functioneert, verdroging wordt tegengegaan en piekafvoeren in het oppervlaktewater (met eventueel wateroverlast in benedenstrooms gelegen gebieden) wordt voorkomen. Bij lozing op oppervlaktewater zal hiervan een melding gedaan moeten worden bij het waterschap.

#### *Grondwater*

Om grondwateroverlast te voorkomen adviseert het waterschap om boven de gemiddelde hoogste grondwaterstand (GHG) te ontwerpen. Dit betekent dat aspecten zoals ontwateringsdiepte en infiltratie van hemelwater, beschouwd worden ten opzichte van de GHG. Het structureel onttrekken / draineren van grondwater is geen duurzame oplossing en moet worden voorkomen. Het waterschap adviseert de initiatiefnemer dan ook om voorafgaand aan de ontwikkeling een goed beeld te krijgen van de heersende grondwaterstanden en GHG. Eventuele grondwateroverlast is in eerste instantie een zaak voor de betreffende perceeleigenaar.

#### *Oppervlaktewater*

Het waterschap is verantwoordelijk voor het peilbeheer in regionaal oppervlaktewater. Daarbij heeft het waterschap de taak om het oppervlaktewatersysteem zo in te richten dat er geen inundatie plaatsvindt tot 1 maal per 100 jaar in stedelijk en 1 maal per 10 jaar in landelijk gebied.

#### *3.5.5 Conclusie*

Het aspect water vormt geen belemmering voor de uitvoerbaarheid van dit wijzigingsplan.

# **3.6 Economische uitvoerbaarheid**

Met de initiatiefnemer wordt een anterieure overeenkomst gesloten alvorens de planologische procedure zal worden gestart. In deze overeenkomst leggen de initiatiefnemer zich vast om alle met het initiatief gemoeide kosten (inclusief eventueel voorschotbedrag planschade) op zich te nemen voor eigen rekening en risico. De economische uitvoerbaarheid wordt hiermee geacht te zijn aangetoond.

# <span id="page-26-0"></span>**3.7 Toetsing aan wijzigingsvoorwaarden**

Hieronder vindt de toetsing plaats aan de wijzigingsvoorwaarden voor de locatie Varenweg 16:

- het totale aantal toe te voegen woningen bedraagt niet meer dan 1; *>> hieraan wordt voldaan*
- de breedte en de diepte van de nieuw toe te voegen woning mag niet meer bedragen dan respectievelijk 8 m en 12 m; *>> hieraan wordt voldaan, de voornoemde maten zijn bij onderhavig plan aangehouden*
- de goot- en de bouwhoogte van de nieuw toe te voegen woning mag niet meer bedragen dan respectievelijk 3,5 m en 9 m; *>> hieraan wordt voldaan*

#### *Algemene voorwaarden*

Bij de locatie wordt voldaan aan de in het Gemeentelijk Verkeers- en Vervoers Plan opgenomen parkeernormen (en overigens ook aan de specifieke, toepasbare en uniforme parkeernormen in de Parkeernormennota Harderwijk). Door middel van een watertoets is aangetoond dat de waterhuishouding op aanvaardbare wijze wordt vormgegeven. De locatie voldoet aan de relevante wet- en regelgeving op het gebied van bodem, geluid, externe veiligheid, luchtkwaliteit, archeologie alsmede flora en fauna. De economische haalbaarheid is verzekerd (zie ook paragraaf 3.6).

Zoals uit voorgaande blijkt past het wijzigingsplan binnen de kaders van het bestemmingsplan "Hierden Dorp 2011".

# **4 Wijze van bestemmen**

In dit wijzigingsplan zijn de regels van de bestemmingsplannen 'Hierden Dorp 2011' en 'Reparatieplan Hierden Dorp 2011' van toepassing verklaard. Dit betekent dat de regels beperkt zijn tot slechts enkele artikelen. In artikel 1 zijn enkele begrippen opgenomen over wat moet worden verstaan onder het 'plan' en het 'wijzigingsplan'. In artikel 2 is de wijze van meten opgenomen. Verder is in artikel 3 een van toepassing verklaring opgenomen, waarin is aangegeven wat de strekking is van onderhavig wijzigingsplan en dat de regels van de bestemmingsplannen 'Hierden Dorp 2011' en 'Reparatieplan Hierden Dorp 2011' (en in het bijzonder de bestemming 'Wonen - Dorpsgebied') van overeenkomstige toepassing zijn. Ook is besproken welke aanpassingen zijn gedaan (maximum breedte en diepte van de nieuwe woning). Ten slotte wordt artikel 4 afgesloten met een slotregel met de naam van het wijzigingsplan.

# **5 Procedure**

# **5.1 Inspraak**

Hoofdregel uit de Inspraakverordening Harderwijk 2007 is dat elk bestuursorgaan over zijn eigen bevoegdheden besluit of al of niet inspraak wordt verleend bij de voorbereiding van het gemeentelijk beleid. Dit betekent dat ook ten aanzien van een wijzigingsplan een besluit moet worden genomen over het al of niet toepassen van inspraak. In een aantal gevallen hoeft geen inspraak plaats te vinden, bijvoorbeeld over wijzigingsplannen die betrekking hebben op een zeer beperkt grondgebied (de zogenaamde postzegelplannetjes). Het onderhavige wijzigingsplan is aan te merken als een postzegelplan. Om die reden is geen inspraak gevoerd.

# **5.2 Vooroverleg**

Op grond van artikel 3.1.1 Bro wordt bij een wijzigingsplan vooroverleg gepleegd met de besturen van betrokken gemeenten en waterschappen en met die diensten van provincie en rijk die betrokken zijn bij de zorg voor de ruimtelijke ordening of belast zijn met de behartiging van belangen die in het plan in het geding zijn. Daarnaast is het in Harderwijk te doen gebruikelijk vooroverleg te voeren met andere betrokken partijen en instanties. Het voorontwerp-wijzigingsplan is naar de onderstaande instanties verstuurd:

- Provinciaal Bestuur Gelderland, t.a.v. dienst Ruimte, economie en welzijn;
- Ministerie EL&I, DG Natuur en Regio, Directie Regio en Ruimtelijke economie
- Waterschap Vallei en Veluwe;
- Veiligheidsregio Noord- en Oost-Gelderland, t.a.v. Brandweer Cluster Veluwe West;
- VAC Harderwijk Adviescommissie Wonen.

Er zijn reacties ontvangen van de provincie Gelderland en de Veiligheidsregio Noorden Oost-Gelderland, cluster Veluwe West (VNOG). Met het waterschap is het plan tijdens een regulier overleg besproken en akkoord bevonden. Van de overige aangeschreven instanties is geen reactie ontvangen.

De provincie Gelderland geeft aan dat de provinciale belangen goed in het plan zijn verwerkt.

De Veiligheidsregio geeft aan dat er geen risicobronnen in de nabijheid van het perceel aanwezig zijn en dat er in de directe omgeving voldoende primaire bluswatervoorzieningen zijn. Daarnaast is de bereikbaarheid van de omgeving van het perceel voldoende en valt het perceel binnen het bereik van een WAS-paal (Waarschuwingsen Alarmeringsstelsel). Een waarschuwing bij een dreigende ramp is hiermee voldoende geborgd. De reacties hebben niet geleid tot wijzigingen in het wijzigingsplan.

# **5.3 Zienswijzen**

Het ontwerpwijzigingsplan 'Hierden Dorp 2011 - Wijzigingsplan IV' heeft vanaf 23 juni 2016 voor een periode van 6 weken ter inzage gelegen. Gedurende deze termijn is een ieder in de gelegenheid gesteld zienswijzen kenbaar te maken aan Burgemeester en wethouders. Tijdens deze termijn zijn geen zienswijzen ingediend.