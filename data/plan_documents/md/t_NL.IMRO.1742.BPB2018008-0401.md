*Mei 2019*

*Mei 2015*

*Vastgesteld*

# *Bestemmingsplan*

# *"Buitengebied Holten, rood voor rood Jeurlinksweg 18"*

Plannaam: Buitengebied Holten, rood voor rood Jeurlinksweg 18 IMRO-nummer: NL.IMRO.1742.BPB2018008-0401 Plantype: Bestemmingsplan Status: Vastgesteld Datum: Mei 2019

Ruimtelijke plannen en advies

**BJZ.nu**

**2**

## **TOELICHTING**

| HOOFDSTUK 1 |             | INLEIDING6                                               |  |
|-------------|-------------|----------------------------------------------------------|--|
| 1.1         |             | AANLEIDING6                                              |  |
| 1.2         |             | LIGGING VAN HET PLANGEBIED7                              |  |
| 1.3         |             | DE BIJ HET PLAN BEHORENDE STUKKEN8                       |  |
| 1.4         |             | GELDEND BESTEMMINGSPLAN8                                 |  |
| 1.5         |             | LEESWIJZER 9                                             |  |
|             | HOOFDSTUK 2 | HUIDIGE SITUATIE10                                       |  |
|             |             |                                                          |  |
| 2.1<br>2.2  |             | JEURLINKSWEG 18,HOLTEN 10<br>BEUSEBERGERWEG 78,HOLTEN 11 |  |
|             |             |                                                          |  |
|             | HOOFDSTUK 3 | PLANBESCHRIJVING13                                       |  |
| 3.1         |             | INLEIDING 13                                             |  |
| 3.2         |             | GEWENSTE SITUATIE  13                                    |  |
| 3.3         |             | VERKEER EN PARKEREN 16                                   |  |
|             | HOOFDSTUK 4 | BELEIDSKADER17                                           |  |
|             |             |                                                          |  |
| 4.1         |             | RIJKSBELEID 17                                           |  |
| 4.2<br>4.3  |             | PROVINCIAAL BELEID 18<br>GEMEENTELIJK BELEID 26          |  |
|             |             |                                                          |  |
|             | HOOFDSTUK 5 | MILIEU-<br>EN OMGEVINGSASPECTEN30                        |  |
| 5.1         |             | GELUID 30                                                |  |
| 5.2         |             | BODEMKWALITEIT 31                                        |  |
| 5.3         |             | LUCHTKWALITEIT  32                                       |  |
| 5.4         |             | EXTERNE VEILIGHEID 33                                    |  |
| 5.5         |             | MILIEUZONERING 35                                        |  |
| 5.6         |             | GEUR  37                                                 |  |
| 5.7         |             | ECOLOGIE 38                                              |  |
| 5.8         |             | ARCHEOLOGIE &CULTUURHISTORIE 41                          |  |
|             | HOOFDSTUK 6 | WATERASPECTEN<br>43                                      |  |
| 6.1         |             | VIGEREND BELEID 43                                       |  |
| 6.2         |             | WATERPARAGRAAF 44                                        |  |
|             | HOOFDSTUK 7 | JURIDISCHE ASPECTEN EN PLANVERANTWOORDING47              |  |
| 7.1         |             | INLEIDING 47                                             |  |
| 7.2         |             | OPZET VAN DE REGELS 47                                   |  |
| 7.3         |             | VERANTWOORDING VAN DE REGELS 49                          |  |
|             |             | ECONOMISCHE UITVOERBAARHEID<br>51                        |  |
| HOOFDSTUK 8 |             |                                                          |  |
| HOOFDSTUK 9 |             | VOOROVERLEG,<br>INSPRAAK EN ZIENSWIJZEN52                |  |
| 9.1         |             | VOOROVERLEG  52                                          |  |
| 9.2         |             | INSPRAAK 52                                              |  |
| 9.3         |             | ZIENSWIJZEN 52                                           |  |
|             |             |                                                          |  |

| BIJLAGE 1 | RUIMTELIJK KWALITEITSPLAN JEURLINKSWEG 18 53   |  |
|-----------|------------------------------------------------|--|
| BIJLAGE 2 | RUIMTELIJK KWALITEITSPLAN BEUSEBERGERWEG 78 54 |  |
| BIJLAGE 3 | AKOESTISCH ONDERZOEK 55                        |  |
| BIJLAGE 4 | VERKENNEND BODEMONDERZOEK 56                   |  |
| BIJLAGE 5 | QUICKSCAN NATUURWAARDENONDERZOEK 57            |  |

# <span id="page-5-1"></span><span id="page-5-0"></span>**HOOFDSTUK 1 INLEIDING**

## **1.1 Aanleiding**

Op de locatie Jeurlinksweg 18 te Holten is een intensieve veehouderij, zijnde een varkenshouderij, gevestigd. De eigenaar van de veehouderij is voornemens alle agrarische activiteiten te beëindigen. De bedrijfsgebouwen (met uitzondering van de woning en het bijbehorende bijgebouw) hebben hiermee geen vervolgfunctie, waardoor niet meer wordt geïnvesteerd in het onderhoud van de gebouwen. De staat van onderhoud zal verslechteren, met verpaupering als gevolg.

Voor initiatiefnemer is het is daarom wenselijk om in het kader van de Rood voor Rood-regeling deze landschapsontsierende gebouwen te slopen en op deze locatie twee compensatiekavels te realiseren. Het oppervlak van de te slopen bedrijfsgebouwen bedraagt 1.110 m². Daarnaast wordt c irca 1.000 m² aan erfverharding en 1.400 m² aan asbesthoudende golfplaten gesaneerd. Met de sloop van de landschapsontsierende bebouwing en de realisatie van twee landschappelijk ingepaste compensatiewoningen, is sprake van een aanzienlijke impuls in de ruimtelijke kwaliteit ter plaatse.

Op de locatie aan de Beusebergerweg 78 te Holten is de eigenaar voornemens een oppervlak van 365 m² aan voormalige agrarische bebouwing te slopen. De wens van de eigenaar is om de locatie in gebruik te nemen als woonperceel en landschappelijk in te passen.

In totaal wordt 1.475 m² aan landschapsontsierende bebouwing gesloopt. Om in aanmerking te kunnen komen voor twee compensatiekavels moet minimaal 1.700 m² aan landschapsontsierende bebouwing te worden gesloopt. Er is sprake van een tekort van 225 m² aan sloopmeters. Dit tekort wordt opgevangen door aan de Biesterij 2 te Rijssen 440 m² aan landschapsontsierende bebouwing te slopen.

Ter plaatse van de Biesterij 2 bevindt zich een agrarisch perceel, waarop een voormalig rundveebedrijf is gevestigd. Op deze locatie wordt circa 1.290 m² aan landschapsontsierende bebouwing gesloopt, waarmee in het kader van het rood voor rood beleid het recht op een compensatiewoning wordt verworven. Het recht van één compensatiewoning wordt verworven bij de sloop van ten minste 850 m², het overschot aan sloopmeters (circa 440 m²) wordt ingebracht voor de ontwikkeling aan de Jeurlinksweg 18.

Al met al zal er sprake zijn van de sloop van in totaal 2.765 m² aan landschapsontsierende bebouwing op een drietal locaties in het buitengebied van Rijssen-Holten. Met een dergelijk sloopoppervlak worden drie compensatiewoningen verworven. De slooplocaties en de compensatiewoningen worden landschappelijk ingepast. Vorenstaande resulteert in een aanzienlijk impuls aan de ruimtelijke kwaliteit in het buitengebied van Rijssen-Holten.

De ontwikkeling aan de Biesterij 2, waaronder de realisatie van één van de drie compensatiewoningen, wordt met een separaat bestemmingsplan planologisch ingepast en valt daarmee buiten de scope van voorliggend bestemmingsplan.

De ontwikkeling bestaat in hoofdlijnen uit:

- sloop van 1.475 m² aan landschapsontsierende bebouwing aan de Jeurslinksweg 18 te Holten en de Beusebergerweg 78 te Holten;
- sloop van 440 m² aan landschapsontsierende bebouwing aan de Biesterij 2 te Rijssen;
- realisatie van twee compensatiewoningen met bijgebouwen in het kader van Rood voor Rood nabij de Jeurlinksweg 18;
- behoud van de bestaande woningen met bijgebouwen aan de Jeurlinksweg 18 en de Beusebergerweg 78;
- sanering van asbest en overtollige erfverharding;
- het geheel aan de Jeurlinksweg 18, de Beusebergerweg 78 en de Biesterij 2 zorgvuldig landschappelijk inpassen.

De ontwikkeling brengt, door het slopen van de landschapsontsierende bebouwing en het landschappelijk inpassen van het geheel, een aanzienlijke versterking van de ruimtelijke kwaliteit met zich mee.

De voorgenomen ontwikkeling is niet in overeenstemming met het geldende bestemmingsplan waardoor een bestemmingsplanherziening is vereist. Voorliggend bestemmingsplan voorziet in een adequaatjuridischplanologisch kader voor beide locaties. Hierbij wordt aangetoond dat de in dit bestemmingsplan besloten ontwikkeling in overeenstemming is met 'een goede ruimtelijke ordening'.

## <span id="page-6-0"></span>**1.2 Ligging van het plangebied**

Het plangebied is gelegen in het buitengebied van de gemeente Rijssen-Holten en bestaat uit twee locaties, de Jeurlinksweg 18 en de Beusebergerweg 78. In afbeeldingen 1.1 en 1.2 is de ligging van het plangebied respectievelijk ten opzichte van de kern Holten en de directe omgeving weergegeven.

*Afbeelding 1.1 Ligging van het plangebied ten opzichte van de kern Holten (Bron: ArcGIS)*

*Afbeelding 1.2 Ligging van het plangebied ten opzichte van de directe omgeving (Bron: ArcGIS)*

## <span id="page-7-0"></span>**1.3 De bij het plan behorende stukken**

Het bestemmingsplan: "Buitengebied Holten, rood voor rood Jeurlinksweg 18" bestaat uit de volgende stukken:

- verbeelding (tek.nr. IMRO-nummer: NL.IMRO.1742.BPB2018008-0401) en een renvooi;
- regels.

Op de verbeelding zijn de bestemmingen van de in het plan begrepen gronden weergegeven. In de regels zijn bepalingen opgenomen om de uitgangspunten van het plan zeker te stellen. Het plan gaat vergezeld van een toelichting. De toelichting geeft een duidelijk beeld van het bestemmingsplan en van de daaraan ten grondslag liggende gedachten maar maakt geen deel uit van het juridisch bindende deel van het bestemmingsplan.

## <span id="page-7-1"></span>**1.4 Geldend bestemmingsplan**

#### **1.4.1 Algemeen**

Het plangebied ligt binnen de planbegrenzing van het bestemmingsplan "Buitengebied Rijssen-Holten" wat door de gemeenteraad op 1 november 2012 is vastgesteld. In afbeelding 1.3 is een uitsnede van het geldende bestemmingsplan weergegeven. Het plangebied is met de rode omlijning aangegeven.

*Afbeelding 1.3 Uitsnede geldend bestemmingsplan "Buitengebied Rijssen-Holten" (Bron: ruimtelijkeplannen.nl)*

#### **1.4.2 Beschrijving bestemmingen en aanduidingen**

Beide locaties zijn voorzien van de bestemming 'Agrarisch – Agrarisch bedrijf' met de functieaanduiding 'intensieve veehouderij' en de gebiedsaanduiding 'reconstructiewetzone – verwevingsgebied'. Ter plaatse van de locatie aan de Jeurlinksweg 18 geldt tevens de bestemming 'Agrarisch met waarden – Landschap'.

Gronden met de bestemming 'Agrarisch –Agrarisch bedrijf' met de functieaanduiding 'intensieve veehouderij' zijn bedoeld voor de uitoefening van een agrarisch bedrijf, waarbij ter plaatse van de aanduiding 'intensieve veehouderij' een intensieve veehouderij is toegestaan en waarbij ter plaatse van de gebiedsaanduiding 'reconstructiewetzone – verwevingsgebied' aanvullende afwijkings- en wijzigingsregels gelden.

Gronden met de bestemming 'Agrarische met waarden – Landschap'zijn onder andere bestemd voor de uitoefening van het agrarisch bedrijf niet zijnde opslag van veevoer, mest en agrarische producten, het behoud en herstel van de landschappelijke waarden en het weiden van vee.

Beide locaties zijn tevens (deels) voorzien van archeologische dubbelbestemmingen. Voor de locatie aan de Jeurlinksweg 18 geldt voor een beperkt deel de dubbelbestemming 'Waarde – Archeologische

verwachtingswaarde middelhoog'. Ter plaatse van de Beusebergerweg 78 geldt zowel de dubbelbestemming 'Waarde – Archeologische verwachtingswaarde hoog' als 'Waarde –Archeologische verwachtingswaarde middelhoog'. De genoemde dubbelbestemmingen zijn opgenomen voor het behoud, de bescherming en/of het herstel van de archeologische waarden.

Ter plaatse van de Jeurlinksweg 18 is de woonboerderij voorzien van de aanduiding 'kar akteristiek'. Ter plaatse van de aanduiding 'karakteristiek' geldt dat deze gronden – naast de andere aanwezige bestemmingen(en) – tevens zijn bestemd voor het behoud herstel en versterking van de karakteristieke bebouwing.

#### **1.4.3 Strijdigheid**

Het in gebruik nemen van beide locaties als woonperceel en het realiseren van twee compensatiewoningen aan de Jeurlinksweg 18, is vanwege het ontbreken van een bestemming met passende bouw- en gebruiksregels, niet in overeenstemming met het geldende bestemmingsplan.

## <span id="page-8-0"></span>**1.5 Leeswijzer**

Na deze inleiding wordt in hoofdstuk 2 de huidig situatie in en om het plangebied beschreven.

Hoofdstuk 3 betreft de planbeschrijving.

In hoofdstuk 4 wordt ingegaan op het beleidskader. Hierin wordt het beleid van het Rijk, de provincie Overijssel en de gemeente Rijssen-Holten beschreven.

In hoofdstuk 5 passeren alle relevante milieu- en omgevingsthema's de revue.

Hoofdstuk 6 gaat in op de wateraspecten.

In de hoofdstukken 7 en 8 wordt respectievelijk ingegaan op de juridische aspecten/planverantwoording en de economische uitvoerbaarheid.

Hoofdstuk 9 gaat in op het vooroverleg en inspraak.

# <span id="page-9-1"></span><span id="page-9-0"></span>**HOOFDSTUK 2 HUIDIGESITUATIE**

## **2.1 Jeurlinksweg 18, Holten**

De locatie Jeurlinksweg 18 is gelegen op circa 1 kilometer afstand van de kern van Holten. De functionele structuur van de omgeving bestaat uit een verscheidenheid van functies. Er komen detailhandelsfuncties, agrarische functies, woonfuncties en maatschappelijke functies voor in de omgeving.

De locatie zelf wordt aan de noord- en westzijde begrensd door respectievelijk de Oude Deventerweg en de Jeurlinksweg. Aan de overige zijden vormen agrarische cultuurgronden de begrenzing. Deze locatiebetreft een (voormalig) agrarisch bedrijfsperceel, zijnde een varkenshouderij.

De huidige situatie van het plangebied wordt weergegeven op de luchtfoto in afbeelding 2.1. In de afbeelding is respectievelijk in het blauwde te slopen bebouwing en in het rood het plangebied weergegeven.

*Afbeelding 2.1 Luchtfoto huidige situatie Jeurlinksweg 18 (Bron: Provincie Overijssel)*

De bebouwing op het erf bestaat uit een (bedrijfs)woning met een bijgebouw in de vorm van een 'Schöppe', een bakhuisje, twee varkensstallen en een kapschuur. Voor het overige is de locatie ingericht als tuin (bij de woning), agrarische cultuurgrond en erfverharding. Het erf is aan de westzijde door middel van twee in- en uitritten ontsloten op de Jeurlinksweg. In afbeelding 2.2 is de huidige situatie op het perceel weergegeven.

**Bestemmingsplan Buitengebied Holten, rood voor rood Jeurlinksweg 18** Vastgesteld

*Afbeelding 2.2 Straatbeeldfoto's(Bron: Google Streetview)*

#### <span id="page-10-0"></span>**2.2 Beusebergerweg 78, Holten**

De locatieBeusebergerweg 78 is gelegen op circa 3,7 kilometer afstand ten zuiden van de kern Holten. De functionele structuur van de omgeving bestaat voornamelijk uit verspreid gelegen agrarische bedrijven en woonpercelen.

De locatie zelf wordt aan de noordwestzijde begrensd door de Beusebergerweg. Aan de overige zijden vormen agrarische cultuurgronden de begrenzing. Deze locatie bestaat uit een (voormalig) agrarisch bedrijfsperceel.

De huidige situatie van het plangebied wordt weergegeven op de luchtfoto in afbeelding 2.3. In de afbeelding is in het rood en het blauw respectievelijk de plangrens en de te slopen bebouwing weergegeven.

**Bestemmingsplan Buitengebied Holten, rood voor rood Jeurlinksweg 18** Vastgesteld

*Afbeelding 2.3 Luchtfoto huidige situatie Beusebergerweg 78 (Bron: Provincie Overijssel)*

De bebouwing op het erf bestaat uit een (bedrijfs)woning en vier bedrijfsgebouwen, waaronder een voormalige mestvarkensschuur. Voor het overige is de locatie ingericht als tuin (bij de woning), agrarische cultuurgrond en erfverharding. Het erf is aan de noordwestzijde door middel van een in- en uitrit ontsloten op de Beusebergerweg.

# <span id="page-12-1"></span><span id="page-12-0"></span>**HOOFDSTUK 3 PLANBESCHRIJVING**

## **3.1 Inleiding**

De voorgenomen ontwikkeling bestaat uit het, op basis van de door de gemeente Rijssen-Holten vastgestelde kadernota 'Ruimtelijke ontwikkelingen in het buitengebied' en de aanvulling hierop, realiseren van twee compensatiewoningen/kavels op de grootste slooplocatie middels de rood voor rood regeling nabij het woonperceel aan de Jeurlinksweg 18. Op basis van vastgestelde beleid is de realisatie van twee compensatiewoningen mogelijk als er minimaal 1.700 m² aan landschapsontsierende bebouwing wordt gesloopt.

Er wordt totaal 1.915 m² aan landschapsontsierende gebouwen aan de Jeurlinksweg 18 te Holten, de Beusebergerweg 78 te Holten en de Biesterij 2 te Rijssen gesloopt. De sloopmeters zijn als volgt over de locaties verdeeld:

- Jeurlinksweg 18: 1.110 m²
- Beusebergerweg 78: 365 m²
- Biesterij 2: 440 m²

De slooplocatie aan de Biesterij 2 te Rijssen wordt voorzien van een passende landschappelijke inpassing. Ook wordt het perceel met een separaat bestemmingsplan voorzien van een nieuwe bestemming. Deze locatie is niet opgenomen in dit bestemmingsplan maar wordt in een separaat bestemmingsplan in procedure gebracht omdat het merendeel van de sloopmeters op een andere compensatiekavel worden ingezet.

## <span id="page-12-2"></span>**3.2 Gewenste situatie**

#### **3.2.1 Uitgangspunten**

In het kader van de voorgenomen rood voor rood-ontwikkeling worden de onderstaande uitgangspunten gehanteerd:

- sloop van 1.475 m² aan landschapsontsierende bebouwing aan de Jeurslinksweg 18 te Holten en de Beusebergerweg 78 te Holten;
- sloop van 440 m² aan landschapsontsierende bebouwing aan de Biesterij 2 te Rijssen;
- realisatie van twee compensatiewoningen met bijgebouwen in het kader van Rood voor Rood aan de Jeurlinksweg 18;
- behoud van de bestaande woningen met bijgebouwen aan de Jeurlinksweg 18 (Schöppe en bakhuisje) en de Beusebergerweg 78;
- sanering van asbest en overtollige erfverharding;
- de Jeurlinksweg 18 en de Beusebergerweg 78 zorgvuldig landschappelijk inpassen.

Hierna wordt voor de locatie aan de Jeurlinksweg 18 en de Beusebergerweg 78 ingegaan op de inspanning die worden verricht ten aanzien van de landschappelijke inpassing van de locaties.

#### **3.2.2 Erfinrichting Jeurlinksweg 18, Holten**

BURO JET heeft voor de locatie Jeurlinksweg 18, de compensatie locatie in Holten een ruimtelijk kwaliteitsplan opgesteld. Het kwaliteitsplan is opgenomen als bi jlage 1 bij deze toelichting. Hierin zijn alle uitgangspunten vanuit de initiatiefnemers, het geldende beleid opgenomen. Het erfinrichtingsplan is weergegeven in afbeelding 3.1 en wordt aansluitend toegelicht.

*Afbeelding 3.1 Erfinrichting Jeurlinksweg 18 (Bron: BURO JET)*

Er is een landschapsplan opgesteld voor het gehele te herontwikkelen perceel van het Jeurlinksweg 18 in Holten. De bestaande woning met Schöppe en bakhuis blijven staan, er worden twee compensatiekavels gerealiseerd aan de Oude Deventerweg op de voormalige schapenweide van Jeurlinksweg 18. De inrichting van het perceel is ingegeven door de landschappelijk analyse.

De belangrijkste drager ter plaatse is de houtwal. Het is de bedoeling dat de houtwal in ere wordt hersteld en uitgebreid ter breedte van de nieuwe kavel. Tevens wordt een historische landweg hersteld. Deze landweg dient de erven, gebouwen en het weiland ter plaatse met elkaar te verbinden. De erfontsluiting van de compensatiekavels komt aan de Oude Deventerweg. Het is de bedoeling een gezamenlijke erfontsluiting te realiseren, om zo beide percelen te kunnen ontsluiting. De gemeente heeft geadviseerd de ontsluiting te baseren op de bestaande landweg. De relatie met het totale erf wordt versterkt door op de overgang naar de weide een landhek te plaatsen. Dit geeft herkenbaarheid en inrichting van het plangebied.

De compensatiewoningen hebben geen functionele relatie meer met het totale erf en zullen er leefbare individuele tuinen ontstaan. Door het plaatsen van fruitbomen tussen de woningen ontstaat er toch een eenheid/ verbinding waaromheen de woningen liggen. Daarnaast is de openheid naar het weiland belangrijk. Die openheid kan worden bereikt door het plaatsen van een lage haag en/of een schapenhek.

Rondom de nieuwe kavels loopt een schapenweide. Hier zal een omheining moeten komen in de vorm van een schapenhek (laag hek) of een lage haag (meidoorn, beuk of esdoorn). Aan de oostkant is de begraafplaats zichtbaar. Hier zal het gevoelsmatig prettig zijn enkele goed geplaatste bomen en heesters te plaatsen, waarbij de openheid gerespecteerd moet blijven.

Het vogelbosje is zo geplaatst dat het een duidelijke relatie heeft met het erf, het verbinding geeft tussen de gebouwen en tevens privacy tussen de kavels, zonder doorzichten te belemmeren.

#### **3.2.3 Erfinrichtingsplan Beusebergerweg 78, Holten**

Ook voor de locatie aan de Beusebergerweg 78 is door BURO JET een ruimtelijk kwaliteitsplan opgesteld. Het kwaliteitsplan is opgenomen als bijlage 2 bij deze toelichting. Hierin zijn alle uitgangspunten vanuit de

initiatiefnemers, het geldende beleid opgenomen. Het erfinrichtingsplan is weergegeven in afbeelding 3.2 en wordt aansluitend toegelicht.

*Afbeelding 3.2 Erfinrichtingsplan Beusebergerweg 78 (Bron: BURO JET)*

Rond het erf staan enkele volwassen bomen die behouden dienen te blijven voor een mooi straatbeeld en zorgen voor een balans in bebouwing en groen. Het gaat om een solitaire walnoot achter het bakhuisje, 4 eiken noordelijk op het land als restant houtwal . Zuidelijk staan ook enkele naaldbomen. Deze zijn niet inheems, maar geven wel mooi erfgroen, waarin de bebouwing opgaat. Doordat de bomen opgesnoeid zijn is de schöppe deels nog zichtbaar. Bij de oude boomgaard staan ook naaldbomen. Deze hebben geen toegevoegde waarde en verstoren eerder het beeld, gezien de al aanwezige straatbomen en fruitboomgaard, en mogen verwijderd worden.

De boomgaard biedt belevings- en natuurwaarde en is kenmerkend op een boerenerf. Het is de moeite waard te kijken of de oude fruitbomen uit de bestaande boomgaard gered kunnen worden met een snoeibeurt. De boomgaard wordt aangevuld of vervangen door nieuwe fruitbomen en mag verder doorgetrokken worden tot waar de varkensschuur stond.

De plek waar de varkensschuur staat wordt grasland, aansluitend op de bestaande weide rond het erf. De bestaande voortuin heeft zijn eigen charme zoals hij nu is, met een moestuin, smalle haagjes langs pad en een voortuintje. Bij een totale renovatie, die nu niet van belang is, zou een lage haag om de boomgaard en voortuin kunnen komen.

## <span id="page-15-0"></span>**3.3 Verkeer en parkeren**

#### **3.3.1 Uitgangspunten**

Bij het opstellen van bestemmingsplannen moet rekening worden gehouden met de parkeerbehoefte en verkeersgeneratie die ontstaat door een nieuwe ontwikkeling. Hiertoe kunnen berekeningen worden uitgevoerd op basis van de publicatie 'Kencijfers parkeren en verkeersgeneratie, publicatie 317 (oktober 2012)' van het CROW.

Uitgaande van volgende uitgangspunten:

- Functie: wonen, koop, vrijstaand
- Verstedelijkingsgraad: weinig stedelijk / gemeente Rijssen-Holten (Bron: CBS Statline)
- Stedelijke zone: buitengebied
- Parkeerbehoefte (per woning): minimaal 2,0 en maximaal 2,8
- Verkeersgeneratie (per woning): minimaal 7,8 en maximaal 8,6

#### **3.3.2 Beoordeling**

Ter plaatse van de compensatiekavels wordt voldoende ruimte gecreëerd rondom de woningen voor het parkeren van 2 à 3 auto's. Dit is weergegeven in afbeelding 3.1. Ten behoeve van de bereikbaarheid van de compensatiekavels wordt een in- en uitrit aansluitend aan de Oude Deventerweg gemaakt, zoals weergegeven in afbeelding 3.1.

De te realiseren compensatiewoningen hebben een verkeersaantrekkende werking van 17 verkeersbewegingen per (werk)dag. De Oude Deventerweg kan, gezien de opzet van de weg, dit aantal verkeersbewegingen gemakkelijk verwerken. In verhouding zal het aantal verkeersbewegingen overigens nauwelijks toenemen, aangezien ter plaatse een agrarisch bedrijf (planologisch) wordt verwijderd.

Geconcludeerd wordt dat er vanuit verkeerskundig oogpunt geen bezwaren zijn tegen de in dit bestemmingsplan besloten ontwikkelingen.

Opgemerkt wordt dat ter plaatse van de slooplocatie aan de Beusebergerweg 78 enkel sprake is van het (planologisch) verwijderen van een agrarisch bedrijf. Ter plaatse zal daarom sprake zijn van een afname van de parkeerbehoefte en de verkeersgeneratie.

## <span id="page-16-0"></span>**HOOFDSTUK 4 BELEIDSKADER**

Dit hoofdstuk beschrijft, voor zover van belang, het rijks-, provinciaal- en gemeentelijk beleid. Naast de belangrijkste algemene uitgangspunten worden de specifieke voor dit plangebied geldende uitgangspunten weergegeven.

## <span id="page-16-1"></span>**4.1 Rijksbeleid**

#### **4.1.1 Structuurvisie Infrastructuur en Ruimte**

#### *4.1.1.1 Algemeen*

De Structuurvisie Infrastructuur en Ruimte is op 13 maart 2012 vastgesteld. De Structuurvisie Infrastructuur en Ruimte (SVIR) geeft een totaalbeeld van het ruimtelijk- en mobiliteitsbeleid op rijksniveau en vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het een aantal ruimtelijke doelen en uitspraken in onder andere de Agenda Landschap en de Agenda Vitaal Platteland. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties.

#### *4.1.1.2 Rijksdoelen en regionale opgaven*

In de SVIR heeft het Rijk drie rijksdoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur van Nederland;
- Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de 13 onderwerpen van nationaal belang benoemd. Hiermee geeft het Rijk aan waarvoor het verantwoordelijk is en waarop het resultaten wil boeken. Buiten deze nationale belangen hebben decentrale overheden beleidsvrijheid.

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Opgaven van nationaal belang in Oost-Nederland (de provincies Gelderland en Overijssel) zijn:

- Het waar nodig verbeteren van de internationale achterlandverbindingen (weg, spoor en vaarwegen) die door Oost Nederland lopen. Dit onder andere ten behoeve van de mainports Rotterdam en Schiphol;
- Het formuleren van een integrale strategie voor het totale rivierengebied van Maas en Rijntakken (Waal, Nederrijn, Lek en de IJssel, deelprogramma rivieren van het Deltaprogramma) en de IJsselvechtdelta (deelprogramma's zoetwater en rivieren) voor waterveiligheid in combinatie met bereikbaarheid, ruimtelijke kwaliteit, natuur, economische ontwikkeling en woningbouw;
- Het tot stand brengen en beschermen van de (herijkte) EHS, inclusief de Natura 2000 gebieden (zoals de Veluwe);
- Het robuust en compleet maken van het hoofdenergienetwerk (380 kV), onder andere door het aanwijzen van het tracé voor aansluiting op het Duitse hoogspanningsnet.

#### *4.1.1.3 Ladder voor duurzame verstedelijking*

In de SVIR is de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening (artikel 3.1.6, lid 2) opgenomen. Op 1 juli 2017 is de Ladder in het Besluit ruimtelijke ordening gewijzigd. Aanleiding voor de wijziging waren de in de praktijk gesignaleerde

knelpunten bij de uitvoering van de Ladder en de wens om te komen tot een vereenvoudigd en geoptimaliseerd instrument.

Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Hierbij geldt een motiveringsvereiste voor het bevoegd gezag als nieuwe stedelijke ontwikkelingen planologisch mogelijk worden gemaakt.

Teneinde een ontwikkeling adequaat te kunnen toetsen aan de ladder is het noodzakelijk inzicht te geven in de begrippen 'bestaand stedelijk gebied' en 'stedelijke ontwikkeling'.

In de Bro zijn in artikel 1.1.1 definities opgenomen voor:

bestaand stedelijk gebied: 'bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur'.

stedelijke ontwikkeling: ´ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.´

### **4.1.2 Toetsing van het initiatief aan de uitgangspunten in het rijksbeleid**

De Structuurvisie Infrastructuur en Ruimte laat zich niet specifiek uit over dergelijke lokale ontwikkelingen. De voorgenomen ontwikkeling raakt geen rijksbelangen als opgenomen in de structuurvisie. Wat betreft de 'Ladder voor duurzame verstedelijking' wordt opgemerkt dat deze van toepassing is bij 'nieuwe stedelijke ontwikkelingen' (3.1.6 Bro). Er zijn inmiddels meerdere gerechtelijke uitspraken geweest over deze begripsdefinitie.

Op het realiseren van woningen zijn ondermeer de uitspraken ABRvS 27 augustus 2014, ECLI:NL:RVS:2014:3223 en ABRvS 11 juni 2014, ECLI:NL:RVS:2014:2077 van toepassing. Uit deze uitspraken blijkt dat het realiseren van respectievelijk 4 en 7 woningen niet wordt gezien als stedelijke ontwikkeling als bedoeld in artikel 1.1.1, eerste lid, aanhef en onder i, Bro.

In voorliggend geval is de ladder voor duurzame verstedelijking dan ook niet van toepassing aangezien sprak e is van een toevoeging van twee nieuwe woningen. Geconcludeerd wordt dat er geen sprake is van strijd met het rijksbeleid.

## <span id="page-17-0"></span>**4.2 Provinciaal beleid**

Het provinciaal beleid is verwoord in tal van plannen. Het belangrijkste plan betreft de Omgevingsvisie Overijssel, welke is verankerd in de Omgevingsverordening.

#### **4.2.1 Omgevingsvisie Overijssel**

De Omgevingsvisie Overijssel is dé provinciale visie voor de fysieke leefomgeving van Overijssel. In 2017 is de Omgevingsvisie en –verordening 2017 vastgesteld. Duurzaamheid, ruimtelijke kwaliteit en sociale kwaliteit zijn de leidende principes of 'rode draden' bij alle initiatieven in de fysieke leefomgeving van de provincie Overijssel.

#### **4.2.2 Omgevingsverordening Overijssel**

De provincie beschikt over een palet aan instrumenten waarmee zij haar ambities realiseert. Het gaat er daarbij om steeds de meest optimale mix van instrumenten toe te passen, zodat effectief en efficiënt resultaat wordt geboekt voor alle ambities en doelstellingen van de Omgevingsvisie. De keuze voor inzet van deze instrumenten is bepaald aan de hand van een aantal criteria. In de Omgevingsvisie is bij elke beleidsambitie een realisatieschema opgenomen waarin is aangegeven welke instrumenten de provincie zal inzetten om de verschillende onderwerpen van provinciaal belang te realiseren.

Eén van de instrumenten om het beleid uit de Omgevingsvisie te laten doorwerken is de Omgevingsverordening Overijssel. De Omgevingsverordening is het provinciaal juridisch instrument dat wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch geborgd is.

#### **4.2.3 Uitvoeringsmodel Omgevingsvisie Overijssel**

De opgaven, kansen, beleidsambities en ruimtelijke kwaliteitsambities voor de provincie zijn in de Omgevingsvisie Overijssel geschetst in ontwikkelingsperspectieven voor de groene omgeving en stedelijke omgeving.

Om de ambities van de provincie waar te maken, bevat de Omgevingsvisie een uitvoeringsmodel. Dit model is gebaseerd op drie niveaus, te weten:

- 1. Of generieke beleidskeuzes;
- 2. Waar ontwikkelingsperspectieven;
- 3. Hoe gebiedskenmerken.

Deze begrippen worden hieronder nader toegelicht.

#### *4.2.3.1 Of – generieke beleidskeuzes*

Generieke beleidskeuzes zijn keuzes die bepalend zijn voor de vraag of ontwikkelingen nodig dan wel mogelijk zijn. In deze fase wordt beoordeeld of er sprake is van een maatschappelijke opgave. Of een initiatief mogelijk is, wordt onder andere bepaald door generieke beleidskeuzes van EU, Rijk of provincie. Denk aan beleidskeuzes om basiskwaliteiten als schoon drinkwater en droge voeten te garanderen. Andere generieke beleidskeuzes betreffen het voorkomen van overaanbod van bijvoorbeeld woningbouw- en kantoorlocaties.

Ook wordt in deze fase de zgn. Overijsselse ladder voor duurzame verstedelijking gehanteerd. Deze Overijsselse ladder geeft een nadere invulling aan de vraag hoe de behoefte moet worden bepaald, zowel in de stedelijke als in de groene omgeving, en op welke wijze de regionale afstemming vorm gegeven moet worden. Integraliteit, toekomstbestendigheid, concentratiebeleid, (boven)regionale afstemming en zuinig en zorgvuldig ruimtegebruik zijn beleidskeuzes die invulling geven aan de Overijsselse ladder voor duurzame verstedelijking.

Voor specifieke gebieden in Overijssel geldt dat niet alle initiatieven mogelijk zijn. Dit heeft te maken met zwaarwegende publieke belangen, Gebiedsspecifieke beleidskeuzes om de zwaarwegende publieke belangen te borgen, zijn: reservering voor waterveiligheid en beperking wateroverl ast,

drinkwater/grondwaterbeschermingsgebieden, het Natuurnetwerk Nederland (NNN, voorheen Ecologische Hoofdstructuur (EHS)), de Nationale Landschappen en het provinciaal routenetwerk transport gevaarlijke stoffen.

#### *4.2.3.2 Waar – ontwikkelingsperspectieven*

Als uit de beoordeling in het kader van de generieke beleidskeuzes blijkt dat de voorgenomen ruimtelijke ontwikkeling aanvaardbaar is, vindt een toets plaats aan de ontwikkelingsperspectieven. In de Omgevingsvisie is een spectrum van zes ontwikkelperspectieven beschreven voor de groene en stedelijke omgeving. Met dit spectrum geeft de provincie ruimte voor het realiseren van de in de visie beschreven beleids- en kwaliteitsambities.

De ontwikkelperspectieven geven richting aan wat waar ontwikkeld zou kunnen worden. Daar waar generieke beleidskeuzes een geografische begrenzing hebben, zijn ze consistent doorvertaald in de ontwikkelingsperspectieven. De ontwikkelingsperspectieven zijn richtinggevend en bieden de nodige flexibiliteit voor de toekomst.

#### *4.2.3.3 Hoe – gebiedskenmerken*

Op basis van gebiedskenmerken in vier lagen (natuurlijke laag, laag van het agrarisch cultuurlandschap, stedelijke laag en laag van de beleving) gelden specifieke kwaliteitsvoorwaarden en –opgaven voor ruimtelijke ontwikkelingen. Het is de vraag 'hoe' een ontwikkeling invulling krijgt.

Aan de hand van de drie genoemde niveaus kan worden bezien of een ruimtelijke ontwikkeling mogelijk is en er behoefte aan is, waar het past in de ontwikkelingsvisie en hoe het uitgevoerd kan worden. Afbeelding 4.1 geeft dit schematisch weer.

*Afbeelding 4.1 Uitvoeringsmodel Omgevingsvisie Overijssel (Bron: Provincie Overijssel)*

#### **4.2.4 Toetsing van het initiatief aan het Uitvoeringsmodel Omgevingsvisie Overijssel**

Indien het concrete initiatief wordt getoetst aan het Uitvoeringsmodel van de Omgevingsvisie Overijssel ontstaat globaal het volgende beeld.

#### *4.2.4.1 Of – generieke beleidskeuzes*

Ten aanzien van de generieke beleidskeuzes zijn de beleidskeuzes 'Zuinig en zorgvuldig ruimtegebruik', 'Ruimtelijke kwaliteit' en 'Kwaliteitsimpuls Groene Omgeving' van toepassing. De artikelen 2.1.3, 2.1.5 en 2.1.6 uit de Omgevingsverordening Overijssel worden hierna beschreven en getoetst.

#### Artikel 2.1.3: Zuinig en zorgvuldig ruimtegebruik

Bestemmingsplannen voorzien uitsluitend in stedelijke ontwikkelingen die een extra ruimtebeslag door bouwen en verharden leggen op de groene omgeving wanneer aannemelijk is gemaakt:

- *dat er voor deze opgave in redelijkheid geen ruimte beschikbaar is binnen het bestaande bebouwd gebied en de ruimte binnen het bestaand bebouwd gebied ook niet geschikt te maken is door herstructurering en/of transformatie;*
- *dat mogelijkheden voor meervoudig ruimtegebruik binnen het bestaand bebouwd gebied optimaal zijn benut.*

#### *Toetsing van het initiatief aan artikel 2.1.3 van de Omgevingsverordening Overijssel*

De Rood voor Rood ontwikkeling gaat uit van sloop van voormalige bedrijfsbebouwing, waarbij ter compensatie twee woningen mogen worden gebouwd.

Per saldo is geen sprake van extra ruimtebeslag door bouwen en verharden op de groene omgeving, maar juist een afname. Samenvattend wordt geconcludeerd dat in voldoende mate rekening is gehouden met artikel 2.1.3 van de Omgevingsverordening Overijssel.

#### Artikel 2.1.5 lid 1: Ruimtelijke kwaliteit

*In de toelichting op bestemmingsplannen wordt onderbouwd dat de nieuwe ontwikkelingen die het bestemmingsplan mogelijk maakt, bijdragen aan het versterken van de ruimtelijke kwaliteit conform de geldende gebiedskenmerken.*

#### Artikel 2.1.6 lid 1: Kwaliteitsimpuls Groene Omgeving

*Bestemmingsplannen voor de Groene omgeving kunnen – met in achtneming van het bepaalde in artikel 2.1.3. en artikel 2.1.4 en het bepaalde in artikel 2.1.5 – voorzien in nieuwvestiging en grootschalige uitbreidingen van bestaande functies in de Groene omgeving, uitsluitend indien hier sociaaleconomische en/of maatschappelijke redenen voor zijn én er is aangetoond dat het verlies aan ecologisch en/of landschappelijk waarden in voldoende mate wordt gecompenseerd door investeringen ter versterking van ruimtelijke kwaliteit in de omgeving.*

#### *Toetsing van het initiatief aan artikel 2.1.5 lid 1 en 2.1.6 lid 1 van de Omgevingsverordening Overijssel*

Het voorliggende plan leidt tot een kwaliteitsimpuls in de groene omgevi ng van de gemeente Rijssen-Holten. Deze meerwaarde vertaalt zich in:

- sloop van 1.875 m2 landschapsontsierende bebouwing;
- sanering van erfverharding en voorzieningen;
- het versterken van de landschappelijke kwaliteit (zie ook paragraaf 3.2), door de bouwlocatie conform de gebiedskenmerken landschappelijk in te passen.

De investeringen in de ruimtelijke kwaliteit staan in verhouding met de geboden ontwikkelingsmogelijkheden.

#### *4.2.4.2 Waar – ontwikkelingsperspectieven*

Op basis van de ontwikkelingsperspectievenkaart is de locatie aan de Jeurlinksweg 18 aangemerkt met het ontwikkelingsperspectief "Agrarisch ondernemen in het grootschalig landschap". De locatie aan de Beusebergerweg 78 is aangemerkt met het ontwikkelingsperspectief "Wonen en werken in het kleinschalige mixlandschap". In afbeelding 4.2 zijn uitsneden van de ontwikkelingsperspectievenkaart behorende bij de Omgevingsvisie opgenomen.

#### "Agrarisch ondernemen in het grootschalige landschap"

Dit ontwikkelingsperspectief omvat gebieden waar verdere modernisering en schaalvergroting van de landbouw in combinatie met verduurzaming de ruimte krijgt. Die ruimte kan verdiend worden door te investeren in kwaliteitsvoorwaarden.

Initiatieven binnen het ontwikkelingsperspectief mogen de ontwikkelingsmogelijkheden voor de landbouw in principe niet beperken en dienen aan te sluiten bij de bestaande bebouwing, weginfrastructuur en openbaar vervoer (ov)-routes. Het waterbeheer richt zich op optimale condities voor de landbouw, rekening houdend met specifieke omstandigheden en de grenzen aan de mogelijkheden van het waterbeheer (onder andere door de klimaatverandering).

#### "Wonen en werken in het kleinschalige mixlandschap"

Het ontwikkelingsperspectief Wonen en werken in het kleinschalige mixlandschap richt zich op het in harmonie met elkaar ontwikkelen van de diverse functies in het buitengebied. Aan de ene kant melkveehouderij, akkerbouw en opwekking van hernieuwbare energie als belangrijke vormen van landgebruik. Aan de andere kant gebruik voor natuur, recreatie, wonen en andere bedrijvigheid.

#### *Toetsing van het initiatief aan de "Ontwikkelingsperspectieven"*

De locatie aan de Beusebergerweg 78 is gelegen in het ontwikkelingsperspectief "Agrarisch ondernemen in het grootschalige landschap". Op deze locatie wordt enkel een schuur gesloopt, en het perceel voorzien van een woonbestemming. In hoofdstuk 5 wordt aangetoond dat de ontwikkeling ter plaatse geen belemmering vormt voor de ontwikkelingsmogelijkheden van omliggende agrarische bedrijven.

De locatie aan de Jeurlinksweg 18 is gelegen in het ontwikkelingsperspectief "Wonen en werken in het kleinschalige mixlandschap". Gebieden aangemerkt met dit ontwikkelingsperspectief zijn bedoeld voor een mix van functies. Het realiseren van een woning kan in deze gebieden worden toegestaan mits het geen belemmering vormt voor overige in de omgeving voorkomende functies. In voorliggend geval brengt de bouw van twee woningen geen belemmering met zich mee ten aanzien van omliggende (agrarische) functies, hiervoor wordt verwezen naar hoofdstuk 5.

Geconcludeerd wordt dat het initiatief in overeenstemming is met het ter plaatse geldende ontwikkelingsperspectieven.

#### *4.2.4.3 Hoe – gebiedskenmerken*

Op basis van gebiedskenmerken in vier lagen (natuurlijke laag, laag van het agrarisch-cultuurlandschap, stedelijke laag en de laag van de beleving) gelden specifieke kwaliteitsvoorwaarden en -opgaven voor ruimtelijke ontwikkelingen. De "Stedelijke laag"wordt in dit geval buiten beschouwing gelaten, aangezien voor het plangebied geen specifieke eigenschappen vanuit deze laag gelden.

#### 1. De "Natuurlijke laag"

Het plangebied is op de gebiedskenmerkenkaart van de "Natuurlijke laag" aangeduid met het gebiedstype 'Dekzandvlakte en ruggen' en 'Beekdalen en natte laagtes'. De onderstaande afbeelding betreft een uitsnede van de gebiedskenmerkenkaart van de "Natuurlijke laag". Het plangebied is met de rode belijning ingetekend.

*Afbeelding 4.3 Uitsnede 'Natuurlijke laag' (Bron: Provincie Overijssel)*

#### "Dekzandvlakte en ruggen"

De dekzandgronden beslaan een groot gedeelte van de oppervlakte van de provincie. Na de ijstijden bleef er in grote delen een reliëfrijk –door de wind gevormd – zandlandschap achter, dat gekenmerkt wordt door relatief grote verschillen tussen hoog/droog en laag/nat gebied.

Als ontwikkelingen plaats vinden, dan dragen deze bij aan het beter zichtbaar en beleefbaar maken v an de hoogteverschillen en het watersysteem. Beiden zijn tevens uitgangspunt bij (her)inrichting. Bij ontwikkelingen is de (strekkings)richting van het landschap, gevormd door de afwisseling van beekdalen en ruggen, het uitgangspunt.

#### "Beekdalen en natte laagtes"

Het Overijsselse zandlandschap is van oorsprong kletsnat. In de laagtes van het zandgebied verzamelde zich het water. Hier ontwikkelden zich moerassen en broekbossen, waar het water in de loop van het seizoen geleidelijk uit weg sijpelde naar de lager gelegen delen, naar de beken en rivieren.

Als ontwikkelingen plaats vinden in of in de directe nabijheid van beekdalen en natte laagtes, dan dragen deze bij aan extra ruimte voor de dynamiek van het stromende water en het vasthouden van water, aan versterking van de samenhang in het beeksysteem en aan vergroting van de zichtbaarheid, bereikbaarheid en beleefbaarheid van het water. Dit zijn uitgangspunten bij (her)inrichting.

#### *Toetsing van het initiatief aan de "Natuurlijke laag"*

Ter plaatse van de Beusebergerweg 78 wordt landschapsontsierende bebouwing gesloopt en het geheel landschappelijk ingepast.Op deze locatie zal ten aanzien van de natuurlijke laag een verbetering plaatsvinden.

Wat betreft de locatie van de compensatiewoningen (nabij de Jeurl inksweg 18) wordt het volgende opgemerkt. In het gebied zijn de kenmerken van het oorspronkelijke natuurlijke landschap nauwelijks meer waarneembaar. Dit komt hoofdzakelijk doordat het gebied in cultuur is gebracht ten behoeve van de landbouw. Wel wordt aangesloten bij de strekkingsrichting van het omliggende landschap en vindt er een aanzienlijke vermindering van ontsierende bebouwing in het buitengebied plaats. Ook worden landschapsmaatregelen getroffen met 'natuurlijke' plantsoorten, waarmee wordt verwezen naar de oorspronkelijke "Natuurlijke laag". Geconcludeerd wordt dat de "Natuurlijke laag" geen belemmering vormt voor de in dit bestemmingsplan besloten ontwikkeling.

## 2. De "Laag van het agrarische cultuurlandschap"

Het plangebied is op de gebiedskenmerkenkaart van de "Laag van het agrarisch cultuurlandschap" aangeduid met de gebiedstypen 'Oude hoevenlandschap' en 'Maten en flierenlandschap'. De onderstaande afbeelding betreft een uitsnede van de gebiedskenmerkenkaart van de "Laag van het agrarische cultuurlandschap". Het plangebied is met de rode belijning aangegeven.

*Afbeelding 4.4 Uitsnede 'Laag van agrarisch cultuurlandschap' (Bron: Provincie Overijssel)*

#### "Oude hoevenlandschap"

Het Oude Hoevenlandschap betreft een landschap met verspreide erven. Het werd ontwikkeld nadat de complexen met de grote essen 'bezet' waren en een volgende generatie boeren nieuwe ontwikkelingsruimte zocht. Die vonden ze bij kleine dekzandkopjes die individueel werden ontgonnen. Dit leidde tot een landschap dat dezelfde opbouw kent als het essenlandschap, alleen in een meer kleinschalige, meer individuele en jongere variant. Deze kleinere maat en schaal is tevens de reflectie van de natuurlijke ondergrond. Het landschap is contrastrijk met veel variatie op de korte afstand.

Als ontwikkelingen plaatsvinden in het oude hoevenlandschap, dan dragen deze bij aan behoud en accentuering van de dragende structuren (groenstructuur en routes) van het oude hoevenlandschap, en aan de samenhang en de karakteristieke verschillen tussen de landschapselementen.

#### "Maten en flierenlandschap"

Het Maten en Flierenlandschap is een laaggelegen kleinschalig landschap dat zich langs de beken, in de natuurlijke laagten heeft ontwikkeld. Langs de ontwateringssloten haaks op de beek werd vaak hakhout aangeplant. Dit diende tevens als perceelsafscheiding –daar, waar de ontwateringssloot niet altijd watervoerend – was in geval van beweiding. Het Maten en Flierenlandschap is veelal de contramal van het essenlandschap en het oude hoevenlandschap en was daar functioneel aan verbonden.

Als ontwikkelingen plaats vinden in of nabij het Maten en Flierenlandschap, dan dragen deze bij aan versterking van het historische lineaire landschap met open 'kamers' en coulissen, aan accentuering van de overgang naar hogere gronden, de toegankelijkheid, de beleefbaarheid en het vasthouden van water.

## *Toetsing van het initiatief aan de "Laag van het agrarisch cultuurlandschap"*

De landschapsmaatregelen ter plaatse van de Beusebergerweg 78 en de compensatiewoningen zijn gericht op behoud en de ontwikkeling van de dragende groenstructuren en het verbeteren van de kleinschaligheid en de aanplant van erfbeplanting rondom de bebouwing. Voor een nadere toelichting op de landschappelijke inpassingen wordt verwezen naar hoofdstuk 3 en het ruimtelijke kwaliteitsplannen (bijlage 1 en 2).

De ontwikkeling is in overeenstemming met de gebiedskenmerken van de 'Laag van het agrarisch cultuurlandschap'.

#### 3. De "Laag van de beleving"

De locatie is op de gebiedskenmerkenkaart van de "Laag van de beleving" aangeduid met het gebiedstype 'Donkerte'. De onderstaande afbeelding betreft een uitsnede van de gebiedskenmerkenkaart van de "Laag van de beleving". Het plangebied is met de rode cirkel ingetekend.

*Afbeelding 4.5 Uitsnede 'Laag van de beleving' (Bron: Provincie Overijssel)*

#### "Donkerte"

Lichte gebieden geven een beeld van economische dynamiek; zoals de steden en dorpen, de snelwegen, de kassengebieden, attractieparken en grote bedrijventerreinen. De donkere gebieden geven daarentegen een indicatie van het rustige buitengebied van Overijssel. Het zijn relatief luwe en dunbevolkte gebieden met een lage gebruiksdruk. De ambitie is gericht op het koesteren van donkerte als kwaliteit. Het streven is gericht op het handhaven van de donkerte en, waar mogelijk, de gebieden bij ontwikkelingen nog donkerder te maken. De richting van de sturing is gericht op het minimaal toelaten van kunstlicht. Het vereist het selectief inzetten en 'richten' van kunstlicht en het vermijden van onnodig kunstlicht bij ontwikkelingen. De kansen hiervoor doen zich met name voor bij ontwikkelingen die een grote invloed hebben op het aspect donkerte, zoals grotere woon- en werklocaties en wegen. Ook de projectering van passages van auto(snel)wegen en regionale wegen speelt daarbij een grote rol vanwege het feit dat op- en afritten veelal leiden tot stedelijke ontwikkelingen.

#### *Toetsing van het initiatief aan de "Laag van de beleving"*

De voorgenomen ontwikkeling voorziet niet in een aanzienlijke toename van het lichtniveau ter plaatse. Geconcludeerd wordt dat het voornemen geen afbreuk doet aan de "Laag van de beleving".

#### **4.2.5 Conclusie toetsing aan het provinciaal beleid**

Geconcludeerd wordt dat de in voorliggende bestemmingsplan besloten ruimtelijke ontwikkeling in overeenstemming is met het in de Omgevingsvisie Overijssel verwoorde en in de Omgevingsverordening verankerde provinciaal ruimtelijk beleid.

## <span id="page-25-0"></span>**4.3 Gemeentelijk beleid**

#### **4.3.1 Kadernota landelijk gebied**

#### *4.3.1.1 Algemeen*

De gemeenteraad heeft op 15 december 2011 de Kadernota landelijk gebied vastgesteld. Hierin worden ruimtelijke beleidskaders beschreven welke fungeren als toetsings- en afwegingskader voor ontwikkelingen in het landelijk gebied die niet in het bestemmingsplan geregeld zijn. In de Kadernota uit 2011 worden geen concrete uitspraken gedaan over het toepassen van Rood-voor-Rood beleid en het beleid voor vrijkomende agrarische bebouwing (vab).

Voor dit project zijn de beleidsuitgangspunten ten aanzien van het thema 'Wonen' van toepassing.

#### *4.3.1.2 Thema: 'Wonen'*

#### *Algemeen*

De gemeente Rijssen-Holten telt drie officiële kernen: de stad Rijssen en de dorpen Holten en Dijkerhoek. Naast de drie kernen zijn er vele gehuchten en buurtschappen. De meeste daarvan hebben hun oorsprong in de gemeente Holten. Daarbij gaat het om Espelo, Beuseberg, Neerdorp, Borkeld, Look, Holterberg, Holterbroek en Ligtenberg.

De bebouwing in het buitengebied wordt gekenmerkt door de aanwezigheid van verspreid liggende bebouwing aan kronkelende wegen. Rondom de buurtschappen Holterbroek en Borkeld is er sprake van een open landschap met een blokvormige verkaveling. De woningen en (agrarische) bedrijven liggen als blokken in het landschap.De bossen van de Holterberg en Rijsserberg zijn bijzondere woongebieden. De woningen staan in een groene, parkachtige omgeving. In het landelijk gebied is de havezate De Oosterhof gelegen.

#### *Trends*

Tegenwoordig willen veel mensen de drukte van alle dag ontvluchten en 'buiten wonen'. Ook het hobbymatig kunnen uitoefenen van agrarische activiteiten speelt daarbij een rol. Het aantal burgerwoningen in het buitengebied zal de komende jaren toenemen. Dit is niet het gevolg van nieuwbouw in het buitengebied, maar vooral het gevolg van het feit dat (voornamelijk de kleinere) agrarische bedrijven de bedrijfsvoering beëindigen en de bedrijfswoningen vervolgens als burgerwoning in gebruik nemen.

Wonen in het buitengebied biedt bij uitstek de mogelijkheden tot het hobbymatig uitoefenen va n agrarische activiteiten. Van deze mogelijkheden wordt ook in het landelijk gebied van Rijssen-Holten gebruik gemaakt. Beleid als 'Rood voor Rood' en beleid over vrijkomende agrarische bebouwing (VAB) stimuleert de mogelijkheden om in het buitengebied te wonen. Het is te verwachten dat deze trend de komende jaren gaat doorzetten.

#### *4.3.1.3 Toetsing van het initiatief aan de 'Kadernota Landelijk gebied'*

In voorliggend geval mogen twee compensatiewoningen worden gebouwd door deelname aan de Rood voor Rood-regeling. Het sluit aan op de toenemende vraag naar woningen in het buitengebied. Daarnaast is de ontwikkeling op hoofdlijnen in overeenstemming met het gemeentelijk Rood voor Rood beleid (zie paragraaf 4.3.2). De ontwikkeling zorgt voor een versterking van de ruimtelijke kwaliteit door de sloop van landschapsontsierende bebouwing, het op een verantwoordelijke landschappelijke wijze inpassen van het geheel in de omgeving en het leveren van aanvullende kwaliteitsprestaties. Omliggende (agrarische) bedrijven ondervinden geen hinder van de compensatiewoningen. Hiervoor wordt verwezen naar hoofdstuk 5 waar nader wordt ingegaan op diverse milieu- en omgevingsaspecten. Gezien het voorgenoemde kan worden gesteld dat het initiatief voldoet aan de kaders zoals opgenomen in de 'Kadernota Landelijk Gebied'.

#### **4.3.2 Aanvulling Kadernota 'Ruimtelijke ontwikkelingen in het buitengebied'**

#### *4.3.2.1 Algemeen*

De gemeenteraad heeft op 4 juni 2015 een aanvulling op de Kadernota, 'Ruimtelijke ontwikkelingen in het buitengebied' vastgesteld. In het beleidsstuk 'Ruimtelijke ontwikkelingen in het buitengebied' is onder andere de Rood-voor-Rood regeling uiteengezet.

Hierna zijn de voor dit project van toepassing zijnde beleidsuitgangspunten ten aanzien van Rood-voor-Rood beschreven en wordt hieraan getoetst.

#### *4.3.2.2 Rood voor Rood*

#### Algemene uitgangspunten

Rood-voor-Rood is alléén toegestaan in het extensiveringsgebied en het verwevingsgebied. Uiteraard mag de nieuwe woonfunctie omliggende bedrijven niet hinderen in hun bedrijfsvoering. Zoals in 1.4.2 is beschreven is het plangebied gelegen binnen het verwevingsgebied. Daarmee is het voornemen passend binnen de reconstructiezonering. Belemmeringen van (agrarische) bedrijven is niet aan de orde.

#### Sloopverplichting

Er zijn drie mogelijkheden om te voldoen aan de minimale sloopverplichting van 850 m2 :

- Minimaal 850 m2 wordt gesloopt op één locatie;
- Minimaal 850 m2 wordt gesloopt op meerdere locaties (maximaal 3 locaties waarbij er per locatie minimaal 300 m2 wordt gesloopt);
- Minimaal 650 m2 wordt gesloopt op één locatie, voor de resterende 200 m2 wordt een compensatiebedrag gestort in het gemeentelijke landschapsfonds.

De Rood-voor-Rood regeling gaat uit van de sloop van alle voormalige agrarische bedrijfsgebouwen, inclusief bouwwerken, geen gebouw zijnde zoals erfverhardingen, mestplaten, kassen voor hobby- en nevenactiviteiten en sleufsilo's. De bouwwerken, geen gebouw zijnde, tellen echter niet mee bij de berekening van de sloopoppervlakte. De voormalige bedrijfswoning met bijbehorende bouwwerken van maximaal 150 m2 maken geen deel uit van de te slopen bebouwing en tellen ook niet mee bij de te berekenen sloopoppervlakte.

In voorliggend geval wordt op drie locaties (Jeurlinksweg 18, Beusebergerweg 78 en Biesterij 2 (buiten scope)) een oppervlakte van 1.875 m² aan landschapsontsierende bebouwing gesloopt en wordt voldaan aan de minimale sloopverplichting van 1.700 m² voor twee compensatiewoningen. Ter plaatse wordt wel overtollige verharding en de asbesthoudende dakplaten gesaneerd.

#### Compensatie bouwkavel

Uitgangspunt is dat de compensatie bouwkavel gesitueerd wordt op de locatie waar gesloopt wordt. Wanneer er op meerdere locaties gesloopt wordt, kan er slechts op één locatie een compensatiewoning gerealiseerd worden. Een bouwkavel elders is mogelijk indien een compensatiewoning op de locatie zelf niet wenselijk is. Locaties die in aanmerking komen voor compensatie bouwkavel elders zijn:

- Locaties in stedelijk gebied (bebouwde kom);
- Direct aansluitend aan het stedelijke gebied, een buurtschap of lintbebouwing;

In voorliggend geval zijn de compensatie bouwkavels gesitueerd op de locatie waar de meeste bebouwing wordt gesloopt en wordt voldaan aan de uitgangspunten aangaande de locatie van de compensatiekavel s.

#### Criteria compensatiewoning

Een compensatiewoning op de slooplocatie zelf moet voldoen aan de bouwregels zoals opgenomen in het geldende bestemmingsplan buitengebied. Uitgangspunt hierbij is dat de nieuw te bouwen woning qua uiterlijke vormgeving aansluit bij de naastgelegen bestaande woning(en) en passend is op de locatie.

In dit geval wordt aangesloten bij de bouwregels van het geldende bestemmingsplan 'Buitengebied Rijssen-Holten' en wordt de woning landschappelijk ingepast.

#### Kleinschalige agrarische nevenactiviteit

Voor de voormalige agrariër met de wens voor een kleinschalige agrarische nevenactiviteit, wordt de mogelijkheid geboden om in plaats van 100 m2 aan bijbehorende bouwwerken maximaal 250 m2 aan bijbehorende bouwwerken bij de bestaande (eerste) bedrijfswoning te realiseren. Voorwaarden hiervoor zijn:

- de agrarische activiteiten moeten planologisch voldoen aan het gebruik "hobbymatig" en ondergeschikt zijn aan de woonfunctie;
- de nieuwe bestemming blijft een woonbestemming. De agrarische bedrijfsbestemming vervalt definitief.

#### Verankering in het bestemmingsplan

De Rood-voor-Rood regeling wordt planologisch vastgelegd in het bestemmingsplan waarbij de (agrarische) bedrijfsbestemming gewijzigd wordt in een woonbestemming. Met voorliggend bestemmingsplan wordt hier op beide locatie in voorzien.

#### Financiële regeling

Bij Rood-voor-Rood vindt er een functiewijziging plaats door de toevoeging van een woonbestemming. Dit zorgt voor een waardevermeerdering. Deze waardevermeerdering wordt gebruikt om de sloop van het gehele complex, eventuele asbestsanering, landschappelijk inpassing en de bestemmingsplan procedure te financieren. Eventuele waardevermeerdering van de voormalige bedrijfswoning naar een volwaardige woonbestemming is voor de initiatiefnemer.Om de totale investering te bepalen wordt gebruikt gemaakt van de richtlijn "richtlijn investering kwaliteitsimpuls groene omgeving". Deze richtlijn heeft als doel de investeringen in de ruimtelijke kwaliteit inzichtelijk en meetbaar te maken.

#### **4.3.3 Landschapsontwikkelingsplan**

#### *4.3.3.1 Algemeen*

De gemeente Rijssen-Holten heeft een landschapsontwikkelingsplan (LOP) vastgesteld (december 2007), waarin het landschap van de gemeente en de omgeving wordt beschreven. Dit LOP bestaat uit een viertal onderzoeksdelen, welke zijn ondergebracht in een drietal rapportages. Een daarvan, de landschapsontwikkelingsvisie, is de schakel tussen gebiedsbeschrijving en uitvoering. Vanuit de kaders van het streekplan en de reconstructiezonering zijn een aantal hoofdkeuzes opgebouwd. De keuzes en visies op hoofdlijnen zijn vertaald naar een specifieke deelgebieden. Het plangebied ligt in deelgebied 'Westflank Holterberg'. In afbeelding 4.6 is een uitsnede van de deelgebieden van het LOP opgenomen waarin het plangebied met de rode cirkel is aangegeven. Doordat het voornemen hoofdzakelijk betrekking heeft op de locatie aan de Jeurlinksweg 18, wordt enkel op deze locatie ingegaan.

*Afbeelding 4.6 Westflank Holterberg LOP (Bron: gemeente Rijssen-Holten)*

#### *4.3.3.2 Deelgebied 2: Westflank Holterberg*

Centrale aandachtspunten voor dit deelgebied zijn behoud en versterking van het kleinschalige landschap in combinatie met behoud van grondgebon-den landbouw, en passende en/of kleinschalige vormen van recreatie.

Opgaven voor deelgebied Westflank Holterberg zijn:

- behoud en versterking van het kleinschalige landschap, als inspiratie-bron voor landschapsherstel en ontwikkeling;
- doorontwikkeling van de grondgebonden landbouw, eventueel in samenhang met kleinschalige vormen van recreatie;
- behoud en versterken van de zichtrelatie met de Holterberg;
- versterken van de betekenis van het landgoed en bos (zowel ten aanzien van natuur, recreatie, landschap en economische functies) in relatie tot de directe omgeving en de Holterberg;
- behoud van historische boerderijen en erven;
- behoud van onverharde wegen.

#### *4.3.3.3 Toetsing van het initiatief aan het 'Landschapsontwikkelingsplan'*

De uitgangspunten zoals verwoord in het LOP, behorende bij deelgebied 2, zijn als uitgangspunt genomen bij het opstellen van het ruimtelijk kwaliteitsplan. Op deze manier ontstaat een ruimtelijke ontwikkeling die op een landschappelijk verantwoorde manier wordt ingepast in het landschap en aansluit bij de gebiedskenmerken behorend bij het landschap. Hierdoor wordt de ruimtelijke kwaliteit ter plaatse versterkt en het initiatief wordt in overeenstemming gebracht met het landschapsontwikkelingsplan.

#### **4.3.4 Conclusie toetsing aan het gemeentelijk beleid**

Geconcludeerd wordt dat de in dit bestemmingsplan besloten ontwikkeling in overeenstemming is met het gemeentelijk beleid. Het voornemen draagt bij aan de sociaal-economische vitaliteit van het landelijk gebied, alsmede het versterken van de ruimtelijke kwaliteit door te investeren in het landschap.

# <span id="page-29-0"></span>**HOOFDSTUK 5 MILIEU- EN OMGEVINGSASPECTEN**

Op grond van artikel 3.1.6 van het Besluit ruimtelijke ordening moet in de toelichting op het bestemmingsplan een beschrijving worden opgenomen van de wijze waarop de milieukwaliteitseisen bij het plan zijn betrokken. Daarbij moet rekening gehouden worden met de geldende wet- en regelgeving en met de vastgestelde (boven)gemeentelijke beleidskaders. Bovendien is een bestemmingsplan vaak een belangrijk middel voor afstemming tussen de milieuaspecten en ruimtelijke ordening.

In dit hoofdstuk worden de resultaten van het onderzoek naar de milieukundige uitvoerbaarheid beschreven. Het betreft de thema's geluid, bodem, luchtkwaliteit, externe veiligheid,milieuzonering, geur, ecologie en archeologie & cultuurhistorie.

Opgemerkt wordt dat de planologische wijziging voor Beusebergerweg 78 uitsluitend het wegnemen van de agrarische bedrijfsmogelijkheden, en de sloop van bebouwing betreft. Uitsluitend daar waar relevant wordt op deze locatie ingegaan.

## <span id="page-29-1"></span>**5.1 Geluid**

#### **5.1.1 Wettelijk kader**

De Wet geluidhinder (Wgh) bevat geluidnormen en richtlijnen over de toelaatbaarheid van geluidniveaus als gevolg van rail- en wegverkeerslawaai en industrielawaai. De Wgh geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan of het nemen van een omgevingsvergunning indien het plan een geluidgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. Het akoestisch onderzoek moet uitwijzen of de wettelijke voorkeurswaarde bij geluidgevoelige objecten wordt overschreden en zo ja, welke maatregelen nodig zijn om aan de voorkeurswaarde te voldoen.

#### **5.1.2 Situatie plangebied**

Het plan voorziet in de realisatie van geluidgevoeligeobjecten, namelijk de compensatiewoningen aan de Jeurlinksweg 18. In artikel 76 van de Wgh is bepaald dat de geluidsbelasting van een aanwezige weg op bestaande woningen niet getoetst hoeft te worden aan de grenswaarden. Hieronder vallen de bestaande woningen aan de Jeurlinksweg 18 en de Beusebergerweg 78.

#### *5.1.2.1 Wegverkeerslawaai*

In artikel 74 van de Wgh is aangegeven dat wegen aan weerszijden van de weg een wettelijke geluidszone hebben waarvan de grootte is opgenomen in onderstaande tabel.

Wettelijke geluidszones van wegen:

| Aantal rijstroken    | Stedelijk gebied | Buitenstedelijk gebied |
|----------------------|------------------|------------------------|
| 1 of 2 rijstroken    | 200 m            | 250 m                  |
| 3 of 4 rijstroken    | 350 m            | 400 m                  |
| 5 of meer rijstroken | 350 m            | 600 m                  |

De hiervoor genoemde zones gelden niet voor:

- wegen die zijn aangeduid als woonerf (art 74.2);
- wegen waarvoor een maximumsnelheid van 30 km/uur geldt (art 74.2).

De geplande woningen liggen in "buitenstedelijk" gebied binnen de wettelijk vastgestelde geluidszones, als bedoeld in art. 74 van de Wet geluidhinder van de Jeurlinksweg en de Oude Deventerweg.

Door BJZ.nu is, ten aanzien van de beoogde compensatiewoning, een akoestisch onderzoek uitgevoerd. Het volledige onderzoeksrapport is opgenomen in bijlage 3 bij deze toelichting, hierna wordt ingegaan op de bevindingen.

De geluidsbelasting ten gevolgde van wegverkeerslawaai van de Jeurlinksweg en de Oude Deventerweg bedraagt ter plaatse van de te realiseren twee compensatiewoningen hoogstens 48 dB. Er is daarmee ter plaatse sprake van een aanvaardbaar woon- en leefklimaat wat betreft het aspect wegverkeerslawaai.

#### *5.1.2.2 Industrielawaai*

In de omgeving van het plangebied is geen gezoneerd bedrijventerrein, zoals bedoeld in de Wet geluidhinder, aanwezig. Het aspect industrielawaai is niet van toepassing. Wat betreft de invloed van individuele bedri jven op de nieuwe woning wordt verwezen naar paragraaf 5.5 (milieuzonering).

#### *5.1.2.3 Railverkeerslawaai*

Railverkeerslawaai wordt in dit geval buiten beschouwing gelaten omdat de dichtstbijzijnde spoorlijn op ruime afstand van het plangebied is gelegen.

#### **5.1.3 Conclusie**

<span id="page-30-0"></span>De Wet geluidhinder vormt geen belemmering voor de uitvoerbaarheid van het plan.

## **5.2 Bodemkwaliteit**

#### **5.2.1 Algemeen**

Bij de vaststelling van een bestemmingsplan dient te worden bepaald of de aanwezige bodemkwaliteit past bij het toekomstige gebruik van die bodem en of deze aspecten optimaal op elkaar kunnen worden afgestemd. Om hierin inzicht te krijgen, dient doorgaans een bodemonderzoek te worden verricht conform de richtlijnen NEN 5740.

In voorliggend geval is door Sigma Bouw en Milieu een verkennend bodemonderzoek uitgevoerd. Het complete rapport is opgenomen in bijlage 4. Hierna wordt ingegaan op de bevindingen.

#### **5.2.2 Onderzoeksresultaten verkennend bodemonderzoek**

#### **Grond**

Op basis van zintuiglijke waarnemingen is in het opgeboorde materiaal geen asbestverdacht materiaal waargenomen (indicatieve waarneming).

#### **bovengrond (0.0-0.5 m-mv)**

Bovengrondmengmonster MM1 (boring 1+2+3+5 t/m 8+11+12) bevat geen van de onderzochte stoffen verhoogd ten opzichte van de achtergrondwaarde en/of detectiewaarde.

Bovengrondmengmonster MM2 (boring 4+9+10+13 t/m 16) bevat geen van de onderzochte stoffen verhoogd ten opzichte van de achtergrondwaarde en/of detectiewaarde.

#### **ondergrond (0.5-2.0 m-mv)**

Ondergrondmengmonster MM3 (boring 1+2) bevat geen van de onderzochte stoffen verhoogd ten opzichte van de achtergrondwaarde en/of detectiewaarde.

Ondergrondmengmonster MM4 (boring 3+4) bevat geen van de onderzochte stoffen verhoogd ten opzichte van de achtergrondwaarde en/of detectiewaarde.

#### **Grondwater**

#### **peilbuis 1 (3.3-4.3 m-mv)**

Het grondwater ter plaatse van peilbuis 1 bevat een verhoogd gehalte barium, koper en zink (zware metalen) ten opzichte van de streefwaarde.

De verhoogd gemeten gehalten barium, koper en zink (zware metalen) in het grondwater ter plaatse van peilbuis 1 overschrijden de tussenwaarde (indicatie voor nader onderzoek) en de bodemindex -waarde (>0.5) niet en geven daardoor uit milieuhygiënische overweging, naar onze mening, geen aanleiding tot het instellen van aanvullend onderzoek.

#### **Toetsing Hypothese**

Op basis van de resultaten van het verkennend bodemonderzoek blijkt dat de locatie niet geheel vrij is van bodemverontreiniging.

Het grondwater ter plaatse van de onderzoekslocatie bevat plaatselijke enkele stoffen verhoogd ten opzichte van de streefwaarde. De plaatselijk verhoogd gemeten gehalten overschrijden de tussenwaarde (indicatiewaarde voor nader onderzoek) en de bodemindex waarde (>0.5) niet.

#### **5.2.3 Conclusie**

<span id="page-31-0"></span>De milieuhygiënische kwaliteit van de bodem vormt geen belemmering voor de voorgenomen ontwikkeling.

## **5.3 Luchtkwaliteit**

#### **5.3.1 Beoordelingskader**

Om een goede luchtkwaliteit in Europa te garanderen heeft de Europese unie een viertal kaderrichtlijnen opgesteld. De hiervan afgeleide Nederlandse wetgeving is vastgelegd in hoofdstuk 5, titel 2 van de Wet milieubeheer. Deze wetgeving staat ook bekend als de Wet luchtkwaliteit.

In de Wet luchtkwaliteit staan ondermeer de grenswaarden voor de verschillende luchtverontreinigende stoffen. Onderdeel van de Wet luchtkwaliteit zijn de volgende Besluiten en Regelingen:

- Besluit en de Regeling niet in betekenende mate bijdragen (luchtkwaliteitseisen);
- Besluit gevoelige bestemmingen (luchtkwaliteitseisen);

#### *5.3.1.1 Besluit en de Regeling niet in betekenende mate bijdragen*

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende project niet in betekenende mate is. Het begrip "niet in betekenende mate" is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10). Toetsing aan andere luchtverontreinigende stoffen uit de Wet luchtkwaliteit vindt niet plaats.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

- woningen: 1.500 met een enkele ontsluitingsweg;
- woningen: 3.000 met twee ontsluitingswegen;
- kantoren: 100.000 m2 bruto vloeroppervlak met een enkele ontsluitingsweg.

Als een ruimtelijke ontwikkeling niet genoemd staat in de Regeling NIBM kan deze nog steeds niet in betekenende mate bijdragen. De bijdrage aan NO2 en PM10 moet dan minder zijn dan 3% van de grenswaarden.

#### *5.3.1.2 Besluit gevoelige bestemmingen*

Dit besluit is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings-, verpleeg- en bejaardentehuizen. Woningen en ziekenhuizen/ klinieken zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszi jden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet luchtkwaliteit nodig.

#### **5.3.2 Situatie plangebied**

In paragraaf 5.3.1.1 zijn voorbeelden van de lijst met categorieën van gevallen opgenomen, die niet in betekenende mate bijdragen aan de luchtverontreiniging. Gelet op de aard en omvang van dit project in vergelijking met de voorgenoemde categorieën, kan worden aangenomen dat voorliggend project 'niet in betekenende mate bijdraagt' aan de luchtverontreiniging. Tevens wordt opgemerkt dat de functie niet wordt aangemerkt als een gevoelige bestemming in het kader van het Besluit gevoelige bestemmingen.

#### **5.3.3 Conclusie**

<span id="page-32-0"></span>Het aspect luchtkwaliteit vormt geen belemmering voor de uitvoerbaarheid van dit plan.

## **5.4 Externe veiligheid**

#### **5.4.1 Algemeen**

Externe veiligheid is een beleidsveld dat is gericht op het beheersen van risico's die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Bij nieuwe ontwikkelingen moet worden voldaan aan strikte risicogrenzen. Een en ander brengt met zich mee dat nieuwe ruimtelijkeontwikkelingen moeten worden getoetst aan wet- en regelgeving op het gebied van externe veiligheid. Concreet gaat het om risicovolle bedrijven, vervoer gevaarlijke stoffen per weg, spoor en water en transport gevaarlijke stoffen via buisleidingen. Op de diverse aspecten van externe veiligheid is afzonderlijke wetgeving van toepassing. Voor risicovolle bedrijven gelden onder meer:

- het Besluit externe veiligheid inrichtingen (Bevi);
- de Regeling externe veiligheid inrichtingen (Revi);
- het Registratiebesluit externe veiligheid;
- het Besluit risico's zware ongevallen 2015 (Brzo 2015);
- het Vuurwerkbesluit.

Voor vervoer van gevaarlijke stoffen geldt de 'Wet Basisnet vervoer gevaarlijke stoffen' (Wet Basisnet). Dat vervoer gaat over water, spoor, wegen of door de lucht. De regels van het Basisnet voor ruimtelijke ordening zijn vastgelegd in:

- het Besluit externe veiligheid transportroutes (Bevt);
- de Regeling basisnet;
- de (aanpassing) Regeling Bouwbesluit (veiligheidszone en plasbrandaandachtsgebied).

Voor het transport van gevaarlijke stoffen per buisleiding geldt het Besluit externe veiligheid buisleidingen (Bevb).

Het doel van wetgeving op het gebied van externe veiligheid is risico's waaraan burgers in hun leefomgeving worden blootgesteld vanwege risicovolle inrichtingen en activiteiten tot een aanvaardbaar minimum te beperken. Het is noodzakelijk inzicht te hebben in de kwetsbare en beperkt kwetsbare objecten en het plaatsgebonden en het groepsrisico.

#### **5.4.2 Situatie plangebied**

Aan hand van de Risicokaart is een inventarisatie verricht van risicobronnen in en rond het plangebied. Op de Risicokaart staan meerdere soorten risico's, zoals ongevallen met brandbare, explosieve en giftige stoffen, grote branden of verstoring van de openbare orde. In totaal worden op de Risicokaart dertien soorten rampen weergegeven. In afbeelding 5.1 is een uitsnede van de Risicokaart met betrekking tot de locatie aan de Jeurlinksweg (blauwe kader) en omgeving weergegeven.

*Afbeelding 5.1 Uitsnede Risicokaart (Bron: Nederland.Risicokaart,nl)*

Uit de inventarisatie blijkt dan ook dat het plangebied:

- zich niet bevindt binnen de risicocontour van Bevi- en Brzo-inrichtingen danwel inrichtingen die vallen onder het Vuurwerkbesluit (plaatsgebonden risico);
- zich niet bevindt binnen een gebied waarbinnen een verantwoording van het groepsrisico nodig is;
- niet is gelegen binnen de veiligheidsafstanden van het vervoer gevaarlijke stoffen;
- niet is gelegen binnen de veiligheidsafstanden van buisleidingen voor het vervoer van gevaarlijke stoffen.

Opgemerkt wordt dat op een afstand van circa 300 meter ten zuiden van het plangebied een spoorweg is gelegen waar het vervoer van gevaarlijke stoffen toegestaan. In artikel 8 onder van het Bevt is opgenomen dat een verantwoording van het groepsrisico benodigd is indien het bestemmingsplan betrekking heeft op een gebied dat geheel of gedeeltelijk is gelegen binnen 200 meter van een transportroute.

Doordat voorliggend plangebied op een grotere afstand dan 200 meter van de spoorweg is gelegen, is een verantwoording van het groepsrisico niet benodigd.

#### **5.4.3 Conclusie**

Een en ander brengt met zich mee dat het project in overeenstemming is met wet- en regelgeving ter zake van externe veiligheid.

## <span id="page-34-0"></span>**5.5 Milieuzonering**

#### **5.5.1 Algemeen**

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan we het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreëren anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies. Die onderlinge afstand moet groter zijn naarmate de milieubelastende functie het milieu sterker belast. Milieuzonering heeft twee doelen:

- het voorkomen of zoveel mogelijk beperken van hinder en gevaar bij woningen en andere gevoelige functies;
- het bieden van voldoende zekerheid aan bedrijven dat zij hun activiteiten duurzaam onder aanvaardbare voorwaarden kunnen uitoefenen.

Voor het bepalen van de aan te houden afstanden wordt de VNG-uitgave "Bedrijven en Milieuzonering" uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende acti viteit in een milieucategorie en daarmee ook voor de uiteindelijke richtafstand. De richtafstandenlijst gaat uit van gemiddeld moderne bedrijven. Indien bekend is welke activiteiten concreet zullen worden uitgeoefend, kan gemotiveerd worden uitgegaan van de daadwerkelijk te verwachten milieubelasting, in plaats van de richtafstanden. De afstanden worden gemeten tussen enerzijds de grens van de bestemming die de milieubelastende functie(s) toelaat en anderzijds de uiterste situering van de gevel van een mili eugevoelige functie die op grond van het bestemmingsplan mogelijk is. Hoewel deze richtafstanden indicatief zijn, volgt uit jurisprudentie dat deze afstanden als harde eis gezien worden door de Raad van State bij de beoordeling of woningen op een passende afstand van bedrijven worden gesitueerd.

#### **5.5.2 Gebiedstypen**

Volgens de VNG-uitgave "Bedrijven en Milieuzonering" dient eerst te worden beoordeeld of in de omgeving sprake is van een 'rustige woonwijk' of een 'gemengd gebied'.

Een rustige woonwijk is een woonwijk die is ingericht volgens het principe van functiescheiding. Overige functies komen vrijwel niet voor. Langs de randen is weinig verstoring van verkeer. In de VNG-uitgave wordt het buitengebied veelal gerekend tot het omgevingstype 'rustige woonwijk'.

Een 'gemengd gebied' is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden rechtvaardigen. Geluid is voor de te hanteren afstand van milieubelastende activiteiten veelal bepalend.

Het plangebied (beide locaties) is gelegen in het buitengebied, waar geen sprake is van een matige of sterke functiemenging. Daarom wordt voor dit plan uitgegaan van het omgevingstype 'rustige woonwijk'.

**Bestemmingsplan Buitengebied Holten, rood voor rood Jeurlinksweg 18** Vastgesteld

| Milieucategorie | Richtafstanden tot omgevingstype rustige<br>woonwijk | Richtafstanden tot omgevingstype gemengd<br>gebied |
|-----------------|------------------------------------------------------|----------------------------------------------------|
| 1               | 10 m                                                 | 0 m                                                |
| 2               | 30 m                                                 | 10 m                                               |
| 3.1             | 50 m                                                 | 30 m                                               |
| 3.2             | 100 m                                                | 50 m                                               |
| 4.1             | 200 m                                                | 100 m                                              |
| 4.2             | 300 m                                                | 200 m                                              |
| 5.1             | 500 m                                                | 300 m                                              |
| 5.2             | 700 m                                                | 500 m                                              |
| 5.3             | 1.000 m                                              | 700 m                                              |
| 6               | 1.500 m                                              | 1.000 m                                            |

#### **5.5.3 Situatie plangebied**

#### *5.5.3.1 Algemeen*

Aan de hand van vorenstaande regeling is onderzoek verricht naar de feitelijke situatie. De VNG-uitgave "Bedrijven en Milieuzonering" geeft een eerste inzicht in de milieuhinder van inrichtingen.

Zoals reeds hiervoor genoemd, wordt bij het realiseren van nieuwe bestemmingen gekeken naar de omgeving waarin de nieuwe bestemmingen gerealiseerd worden. Hierbij spelen twee vragen en rol:

- 1. past de nieuwe functie in de omgeving? (externe werking);
- 2. laat de omgeving de nieuwe functie toe? (interne werking).

#### *5.5.3.2 Externe werking*

Hierbij gaat het met name om de vraag of de voorgenomen ruimtelijke ontwikkeling leidt tot een situa tie die, vanuit hinder of gevaar bezien, in strijd is te achten met een goede ruimtelijke ontwikkeling. Daarvan is sprake als het woon- en leefklimaat van omwonenden in ernstige mate wordt aangetast.

De functie 'wonen' betreft geen milieubelastende activiteit voor de omgeving. Van enige vorm van aantasting van het woon- en leefklimaat van omwonenden is dan ook geenszins sprake.

#### *5.5.3.3 Interne werking*

Hierbij gaat het om de vraag of nieuwe functie(s) binnen het plangebied hinder ondervinden van bestaande functies in de omgeving en andersom of de nieuwe functie(s) de bedrijfsvoering of ontwikkelingsmogelijkheden van omliggende bedrijven aantasten.

Ter plaatse van de Beusebergerweg 78 wordt enkel voorzien in een functieverandering van een agrarisch bedrijf naar een woonperceel, waarbij een varkensstal wordt gesloopt. Hierbij is geen sprake van toevoeging van een nieuwe milieugevoelige of milieubelastende functie. Omliggende (agrarische) bedrijven worden niet (verder) in hun bedrijfsvoering belemmerd, aangezi en de huidige woning reeds maatgevend is.

Hierna wordt voor de locatie aan de Jeurlinksweg 18 aangegeven welke milieubelastende functies zich in de omgeving van de locatie bevinden. Opgemerkt wordt dat voor veehouderijen, op basis van de VNG-uitgave 'Bedrijven en milieuzonering', de grootste richtafstand veelal voor het aspect geur geldt. Bij veehouderijen zijn echter niet de richtafstanden, maar de wettelijk aan te houden afstanden of de berekenende geuremissiecontouren voor vergunningsplichtige veebedrijven bepalend. In deze paragraaf zullen de richtafstanden bij veehouderijen voor wat betreft het aspect geur buiten beschouwing blijven, maar worden wel de overige milieuaspecten behandeld. In paragraaf 5.6 wordt na der ingegaan op het aspect geur.

| Adres               | Functie           | Milieucategorie | Grootste richtafstand  | Feitelijke afstand |
|---------------------|-------------------|-----------------|------------------------|--------------------|
| Oude Deventerweg 2a | Begraafplaats/    | 1               | 10 meter               | 10 meter           |
|                     | uitvaartcentrum   |                 |                        |                    |
| Jeurlinksweg 5      | Houthandel        | 2               | 30 meter               | 36 meter           |
| Jeurlinksweg 16     | Agrarisch bedrijf | 3.2             | 30 meter (met          | 101 meter          |
|                     |                   |                 | uitzondering van geur) |                    |
| Jeurlinksweg 7      | Agrarisch bedrijf | 3.2             | 30 meter (met          | 123 meter          |
|                     |                   |                 | uitzondering van geur) |                    |

Op basis van vorenstaande tabel en aanvullende toelichting kan worden geconcludeerd dat ter plaatse van de compensatiewoningen een aanvaardbaar woon- en leefklimaat is te verwachten. De afstand tussen de begraafplaats aan de Oude Deventerweg 2a wordt gewaarborgd door de positionering van de woonbestemming. Andersom worden omliggende milieubelastende functie niet belemmerd in hun bedrijfsvoering.

#### **5.5.4 Conclusie milieuzonering**

<span id="page-36-0"></span>Het aspect milieuzonering vormt geen belemmering voor de uitvoerbaarheid van dit plan.

## **5.6 Geur**

#### **5.6.1 Wet geurhinder en veehouderij & Activiteitenbesluit**

De Wet geurhinder en veehouderij (Wgv) vormt het toetsingskader voor vergunningsplichtige veehouderijen, als het gaat om geurhinder. Voor meldingsplichtige veehouderijbedrijven is het beoordelingskader voor geurhinder opgenomen in het Activiteitenbesluit.

De Wgv stelt één landsdekkend beoordelingskader met een indeling in twee categorieën. Voor diercategorieën waarvan de geuremissie per dier is vastgesteld, wordt deze waarde uitgedrukt in een ten hoogste toegestane geurbelasting op een geurgevoelig object. Voor de andere diercategorieën is die waarde een wettelijke vastgestelde afstand die ten minste moet worden aangehouden.

Voor diercategorieën waarvoor in de Wgv een geuremissie per dier is vastgesteld geldt dat, binnen een concentratiegebied, de geurbelasting op geurgevoelige objecten binnen de bebouwde kom niet meer dan 3 odeur units per kubieke meter lucht mag bedragen. Voor geurgevoelige objecten buiten de bebouwde kom mag deze niet meer bedragen dan 14 odeur units per kubieke meter lucht.

Op grond van de Wet geurhinder en veehouderij (Wgv) dient voor diercategorieën waarvoor per dier geen geuremissie is vastgesteld (bijvoorbeeld melkkoeien en paarden) en een geurgevoelig object de volgende afstanden aangehouden te worden:

- ten minste 100 meter indien het geurgevoelige object binnen de bebouwde kom is gelegen, en
- ten minste 50 meter indien het geurgevoelige object buiten de bebouwde kom is gelegen.

De Wgv bevat een regeling (art. 14, lid 2) voor ondermeer voormalige bedrijfswoningen en compensatiewoningen in het kader van Rood voor rood. Het tweede lid van artikel 14 luidt:

*Voor de toepassing van de artikelen 3, 4 en 6 bedraagt de afstand tussen een veehouderij en een woning die op of na 19 maart 2000 is gebouwd:*

- *op een kavel die op dat tijdstip in gebruik was als veehouderij;*
- *in samenhang met het geheel of gedeeltelijk buiten werking stellen van de veehouderij, en;*
- *in samenhang met de sloop van de bedrijfsgebouwen die onderdeel hebben uitgemaakt van de veehouderij;*

*ten minste 100 meter indien de woning binnen de bebouwde kom is gelegen en ten minste 50 meter indien de woning buiten de bebouwde kom is gelegen.*

Voor meldingsplichtige veehouderijbedrijven gelden tevens vaste afstandseisen. Deze eisen zijn gebaseerd op en komen overeen met de vaste afstanden zoals opgenomen in de Wgv.

#### **5.6.2 Situatie plangebied**

Zoals in paragraaf 5.5 reeds is aangegeven bevindt het meest nabij gelegen agrarische bedrijf zich aan de Jeurlinksweg 16. Gelet op Wgv art. 14 lid 2 dient de afstand van een woning tot aan de veehouderij 50 meter te bedragen. De afstand van de locatie van de compensatiewoningen, tot aan de dichtstbijzijnde agrarische bedrijfsbestemming (Jeurlinksweg 16) bedraagt circa 101 meter. Hiermee wordt voldaan aan de afstand van 50 meter. Gezien de onderlinge afstand mag er van worden uitgegaan dat ter plaatse van de compensatiewoningen sprake is van een aanvaardbaar woon- en leefklimaat. Het voornemen resulteert tevens niet in een belemmering voor het agrarische bedrijfsperceel.

#### **5.6.3 Conclusie**

<span id="page-37-0"></span>Het aspect geur vormt geen belemmering voor dit plan.

## **5.7 Ecologie**

#### **5.7.1 Algemeen**

Bescherming in het kader van de natuur wet- en regelgeving is op te delen in gebieds- en soortenbescherming. Sinds 1 januari 2017 is het wettelijk kader ten aanzien van gebieds- en soortenbescherming vastgelegd in de Wet natuurbescherming. Bij gebiedsbescherming heeft men te maken met Natura 2000-gebieden en het Natuurnetwerk Nederland. Soortenbescherming gaat uit van de bescherming van dier- en plantensoorten.

#### **5.7.2 Gebiedsbescherming**

#### *5.7.2.1 Natura 2000-gebieden*

Natura 2000 is een samenhangend netwerk van natuurgebieden in Europa. Natura 2000 bestaat uit gebieden die zijn aangewezen in het kader van de Europese Vogelrichtlijn (79/409/EEG) en gebieden die zijn aangemeld op grond van de Europese Habitatrichtlijn (92/43/EEG). Deze gebieden worden in Nederland op grond van de Wet natuurbescherming beschermd.

Het plangebied bevindt zich op een afstand van circa 1,4 kilometer van het dichtstbijzijnde Natura 2000 gebied. Gelet op de aard en omvang van voorliggend initiatief en de afstand tot het Natura 2000-gebied wordt geconcludeerd dat het voornemen geen significant negatieve effecten heeft op de instandhoudingsdoelstellingen van Natura 2000-gebieden. In afbeelding 5.2 is de ligging van het plangebied ten opzichte van Natura 2000-gebied weergegeven.

*Afbeelding 5.2 Ligging ten opzichte van de Natura 2000 (Bron: Provincie Overijssel)*

#### *5.7.2.2 Natuurnetwerk Nederland*

Het Natuurnetwerk Nederland (NNN) is de kern van het Nederlandse natuurbeleid. Het NNN is in provinciale structuurvisies uitgewerkt. In of in de directe nabijheid van het NNN geldt het 'nee, tenzij' - principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten.

Het dichtstbijzijnde gebied dat is aangewezen als NNN (bestaande natuur NNN, land) is gelegen op circa 1,1 kilometer afstand. Gezien de ligging buiten het NNN en de aard en omvang van het voornemen wordt geconcludeerd dat er geen aantasting plaatsvindt van de wezenlijke kenmerken en waarden van het NNN. In afbeelding 5.3 is de ligging van het plangebied ten opzichte van het NNN weergegeven.

*Afbeelding 5.3 Ligging ten opzichte van het NNN (Bron: Provincie Overijssel)*

#### **5.7.3 Soortenbescherming**

#### *5.7.3.1 Algemeen*

Bij ruimtelijke ontwikkelingen dient te worden getoetst of er sprake is van negatieve effecten op de aanwezige natuurwaarden. Als hiervan sprake is, moet ontheffing of vrijstelling worden gevraagd.

In het voorliggend geval is door Natuurbank Overijssel een Quickscan Natuurwaardenonderzoek uitgevoerd. Hieronder wordt ingegaan op de conclusies en aanbevelingen uit dit onderzoek. Het volledige onderzoek is opgenomen in bijlage 5 van deze toelichting.

#### *5.7.3.2 Resultaten Quickscan natuurwaardenonderzoek*

Het plangebied behoort vermoedelijk tot het functionele leefgebied van verschillende vogel -, amfibieën-, vleermuis- en grondgebonden zoogdiersoorten. Voorgenoemde soorten benutten het plangebied als foerageergebied, mogelijk nestelen er ieder voorjaar vogels in/aan de gebouwen en mogelijk bezetten amfibieën en grondgebonden zoogdieren er een voortplantingslocatie en/of (winter)rustplaats. Vleermuizen benutten het plangebied uitsluitend als foerageergebied; geschikte verblijfplaatsen ontbreken in het plangebied.

Van de vogelsoorten die in het plangebied nestelen, zijn uitsluitend de bezette nesten beschermd, niet de oude nesten of de nestplaats. Werkzaamheden die kunnen leiden tot het verstoren/vernielen van vogelnesten dienen buiten de voortplantingsperiode van vogels uitgevoerd te worden.

Voor de grondgebonden zoogdier- en amfibieënsoorten, die een rust- en/of voortplantingslocatie in het plangebied bezetten, geldt een vrijstelling van de verbodsbepalingen 'doden en verwonden' en het 'beschadigen en vernielen van rust- en voortplantingslocaties' (of de soort is niet beschermd). De functie van het plangebied als foerageergebied is voor de in het gebied voorkomende vogel -, amfibieën-, en grondgebonden zoogdiersoorten niet beschermd. De functie en betekenis van het plangebied als foerageergebied voor vleermuizen wordt door uitvoering van de voorgenomen plannen niet aangetast.

Om te voorkomen dat amfibieën in winterrust verwond of gedood worden, dienen de plekken die amfibieën mogelijk benutten als winterrustplaats, zoals de overkappingen, gesloopt te worden tijdens de actieve periode van amfibieën (zorgplicht).

#### **5.7.4 Conclusie**

Mits bezette vogelnesten beschermd worden en er rekening gehouden wordt met de winterrustplaats van amfibieën, leiden de voorgenomen activiteiten niet tot wettelijke consequenties in het kader van soortbescherming. Vanwege de lokale invloedsfeer en de ligging buiten beschermd (natuur)gebied, leiden de voorgenomen activiteiten niet tot wettelijke consequenties in het kader van gebiedsbescherming. Er hoeft geen nader onderzoek uitgevoerd te worden en er hoeft geen ontheffing of vergunning aangevraagd te worden om de voorgenomen activiteiten uit te kunnen voeren in overeenstemming met wet- en regelgeving voor beschermde soorten en gebieden.

## <span id="page-40-0"></span>**5.8 Archeologie & Cultuurhistorie**

#### **5.8.1 Archeologie**

#### *5.8.1.1 Algemeen*

Initiatiefnemers hebben op basis van de Erfgoedwet een archeologische zorgplicht bij projecten waarbij de bodem wordt verstoord. Hiervoor is onderzoek noodzakelijk: het archeologisch vooronderzoek. Als blijkt dat in het plangebied behoudenswaardige archeologische vindplaatsen aanwezig zijn, dan kan de initiatiefnemer verplicht worden hiermee rekening te houden. Dit kan leiden tot een aanpassing van de plannen, waardoor de vindplaatsen behouden blijven, of tot een archeologische opgraving en publicatie van de resultaten.

#### *5.8.1.2 Situatie plangebied*

De gemeente Rijssen-Holten heeft de archeologische verwachtingswaarden doorvertaald in het geldende bestemmingplan "Buitengebied Rijssen-Holten". Op basis van het bestemmingsplan is de locatie van de compensatiekavels voor een beperkt deel gelegen in een gebied met de dubbelbestemming 'Waarde – Archeologischeverwachtingswaarde middelhoog'.

Gronden met deze dubbelbestemming gronden zijn behalve voor de andere daar voorkomende bestemmingen, mede bestemd voor het behoud, de bescherming en/of het herstel van archeologische waarden.

Bouwwerken en -projecten met een oppervlakte van niet meer dan 5.000 m2 , en waarbij de bodem niet op een grotere diepte dan 0,5 m zal kunnen worden verstoord, mogen zonder archeologisch onderzoek gebouwd worden.

De omvang van de bodemingrepen blijven ruim beneden de onderzoeksgrens van 5.000 m2 , waardoor gesteld wordt dat een archeologisch onderzoek niet noodzakelijk is. Mocht onverhoopt tijdens de graafwerkzaamheden toch vondsten worden aangetroffen dan moeten deze bij het bevoegd gezag worden gemeld.

Opgemerkt wordt dat ter plaatse van de locatie aan de Beusebergerweg 78 de te slopen schuur zich bevindt op grond dat is voorzien van de dubbelbestemming "Waarde – Archeologische verwachtingswaarde hoog". Binnen deze dubbelbestemming geldt een onderzoeksplicht voor projecten waarbij sprake is van bodemverstorende activiteiten over een oppervlak van meer dan 2.500 m². De bodemingrepen op deze locatie blijven eveneens ruim beneden de onderzoeksgrens.

#### **5.8.2 Cultuurhistorie**

#### *5.8.2.1 Algemeen*

Onder cultuurhistorische waarden worden alle structuren, elementen en gebieden bedoeld die cultuurhistorisch van belang zijn. Zij vertellen iets over de ontstaansgeschiedenis van het Nederlandse cultuurlandschap. Vaak is er een sterke relatie tussen aardkundige aspecten en cultuurhistorische aspecten.

In de Bro is sinds 1 januari 2012 (artikel 3.1.6, vijfde lid, onderdeel a) opgenomen dat een bestemmingsplan "*een beschrijving van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden"* dient te bevatten.

#### *5.8.2.2 Situatie plangebied*

Er bevinden zich, op basis van de Cultuurhistorische Waardenkaart van de provincie Overijssel, in het plangebied zelf en de directe omgeving geen rijks- danwel gemeentelijke monumenten of andere cultuurhistorische waarden. Daardoor wordt gesteld dat cultuurhistorie geen belemmering vormt voor onderliggend plan.

#### **5.8.3 Conclusie**

Geconcludeerd kan worden dat er geen archeologisch onderzoek benodigd is en er geen sprake is van negatieve effecten op de cultuurhistorische waarden.

# <span id="page-42-1"></span><span id="page-42-0"></span>**HOOFDSTUK 6 WATERASPECTEN**

## **6.1 Vigerend beleid**

#### **6.1.1 Europees beleid**

De Europese Kaderrichtlijn Water (2000/60/EG) is op 22 december 2000 in werking getreden en is bedoeld om in alle Europese wateren de waterkwaliteit chemisch en ecologisch verder te verbeteren. De Kaderrichtlijn Water omvat regelgeving ter bescherming van het binnenlandse oppervlaktewater, overgangswateren (waaronder estuaria worden verstaan), kustwateren en grondwater. Streefdatum voor het bereiken van gewenste waterkwaliteit is 2015. Eventueel kan er, mits goed onderbouwd, uitstel (derogatie) verleend worden tot uiteindelijk 2027. Voor het uitwerken van de doelstellingen worden er op (deel)stroomgebied plannen opgesteld. In deze (deel)stroomgebiedbeheersplannen staan de ambities en maatr egelen beschreven voor de verschillende (deel)stroomgebieden. Voornamelijk de ecologische ambities worden op het niveau van de deelstroomgebieden bepaald.

#### **6.1.2 Rijksbeleid**

Het Rijksbeleid op het gebied van het waterbeheer is vastgelegd in het Nationaal Wa terplan (NWP) 2016-2021 (vastgesteld 17 december 2015). Het plan geeft op hoofdlijnen de ambities weer van het Rijk ten aanzien van het nationale waterbeleid en het daaraan gerelateerde ruimtelijke beleid. De belangrijkste ambities richten zich op waterveiligheid, zoetwater en waterkwaliteit. Maar ook de Deltabeslissingen en enkele waterafhankelijke thema's als natuur en duurzame energie hebben in het plan een plek gekregen. De doorwerking van de beleidsambities/uitgangspunten naar lagere overheden is geregeld in de Structuurvisie Infrastructuur en Ruimte (2012), het Bestuursakkoord Water (2011) en de Waterwet (2009).

#### **6.1.3 Provinciaal beleid**

In de Omgevingsvisie Overijssel wordt ruim aandacht besteed aan de wateraspecten. De ambities zijn, naast de uitvoering van de Kaderrichtlijn Water, gericht op de verbetering van de kwaliteit van de kleinere wateren, de veiligheid, de grondwaterbescherming, bestrijding van wateroverlast, de kwantiteit en kwaliteit van grond- en oppervlakte water en waterbeleving zowel in de groene ruimte als stedelijk gebied.

#### **6.1.4 Waterschap Rijn en IJssel**

Het Waterschap Rijn en IJssel heeft in het waterbeheerplan 2016 – 2021 haar visie op het waterbeheer en het watersysteem beschreven. Dit waterbeheerplan is opgesteld in samenwerking met de waterschappen Vechtstromen, Reest en Wierde, Rijn en IJssel en Groot Salland.

In het waterbeheerplan laat het waterschap zien welke ontwikkelingen voor het waterbeheer van belang zijn en welke accenten het waterschap in de samenwerken met partners wi l leggen. Vanuit die omgevingsverkenning wordt vervolgens het beleid voor de planperiode 2016-2021 beschreven voor onze primaire taakgebieden:

- Bescherming tegen overstromingen en werken aan veiligheid: Veilig water.
- Zorgen voor de juiste hoeveelheid water en passende waterpeilen: Voldoende water.
- Zorgen voor een goede waterkwaliteit die nodig is voor mens, plant en dier: Schoon water.
- Verwerken van afvalwater en het benutten van energie en grondstoffen daaruit: Afvalwater.
- Zorgen voor goede randvoorwaarden voor beroepsvaart op de Oude IJssel: Vaarwegbeheer.

#### **6.1.5 Gemeentelijk beleid**

### *Watervisie Rijssen-Holten (2009)*

De 'Watervisie Rijssen-Holten' (2009) geeft voor het grondgebied van Rijssen-Holten sturing aan het (ruimtelijke) waterbeleid van zowel de gemeente als de waterschappen. Voor het gehele gemeentelijk grondgebied is, op hoofdlijnen, een visie opgesteld. De visie is meer uitgewerkt voor de stedelijke kern Rijssen en zijn omgeving en de kern Holten en zijn omgeving. De Watervisie is richtinggevend voor meer operationele planvormen, zoals de ruimtelijke plannen (structuurvisies, bestemmingsplannen) en het (verbreed) gemeentelijk rioleringsplan (vGRP).

## *Gemeentelijk Rioleringsplan 2013-2017*

Het inzamelen en verwerken van afvalwater en hemelwater is een taak van de gemeente. Het waterschap zorgt vervolgens voor de zuivering van het afvalwater. In 2008 zijn bovendien de gemeentelijk watertaken verbreed; de gemeente heeft een regierol gekregen in de aanpak van structurele grondwateroverlast in het stedelijk gebied.

De gemeente Rijssen-Holten wil dat de gemeente een prettige leefomgeving is en blijft, nu en in de toekomst. Hiervoor zijn, op het vlak van gemeentelijk waterbeheer, de volgende maatschappelijke doelen van belang:

- het beschermen van de volksgezondheid;
- het schoon houden van de bodem en het oppervlaktewater;
- het voorkomen van waterproblemen door hevige regenval;
- het voorkomen en beperken van structureel nadelige gevolgen van grondwaterstanden;

Het bereiken van deze doelen vraagt om een heldere visie op de wijze waarop de gemeente haar zorgplichten invult, en om keuzes. De visie en doelstellingen worden doorgevoerd in concrete maatregelen en onderzoeken gedurende de planperiode van dit GRP. De te leveren inspanning ligt hiermee vast.

De GRP 2013-2017 richt zich vooral op het stedelijke gebied. Aandachtspunt voor het buitengebied betreft: Punt van aandacht is de constatering dat de omvang van de lozingen van huishoudelijk en bedrijfsafvalwater toeneemt, door ontwikkelingen in bijvoorbeeld de recreatieve sector. Lozing van hemelwater op vuilwaterriolering is niet toegestaan, tenzij dit schriftelijk met de gemeente is overeengekomen.

In voorliggend geval neemt, door de toevoeging van twee woningen, de hoeveelheid lozing van hemel- en afvalwater zeer beperkt toe. In 6.2.3 wordt nader ingegaan op de waterhuishoudkundige aspecten

### <span id="page-43-0"></span>**6.2 Waterparagraaf**

#### **6.2.1 Algemeen**

Zoals in voorgaande paragrafen uiteen is gezet, wordt in het moderne waterbeheer (waterbeheer 21e eeuw) gestreefd naar duurzame, veerkrachtige watersystemen met minimale risico's op wateroverlast of watertekorten. Belangrijk instrument hierbij is de watertoets, die sinds 1 november 2003 in ruimtelijke plannen is verankerd. In de toelichting op ruimtelijke plannen dient een waterparagraaf te worden opgenomen. Hierin wordt verslag gedaan van de wijze waarop rekening is gehouden met de gevolgen van het plan voor de waterhuishoudkundige situatie (watertoets).

Het doel van de watertoets is te garanderen dat waterhuishoudkundige doelstellingen expliciet en op een evenwichtige wijze in het plan worden afgewogen. Deze waterhuishoudkundige doelstellingen betreffen zowel de waterkwantiteit (veiligheid, wateroverlast, tegengaan verdroging) als de waterkwaliteit (riolering, omgang met hemelwater, lozingen op oppervlaktewater).

#### **6.2.2 Watertoetsproces**

Voor de gewenste ruimtelijke ontwikkeling worden de effecten van de ontwikkeling per waterthema afgewogen. De relevante waterthema's worden door middel van de watertoetstabel geselecteerd en dienen vervolgens, indien relevant, nader te worden toegelicht. In de watertoetstabel is enkel rekening gehouden met de locatie aan de Jeurlinksweg 18. Aan de Beusebergerweg wordt immers enkel bebouwing gesloopt. Het aspect 'water' is hierbij niet relevant.

| Thema           | Toetsvraag                                                                                                                 | Relevant | Intensiteit# |
|-----------------|----------------------------------------------------------------------------------------------------------------------------|----------|--------------|
| Veiligheid      | 1.<br>Ligt in of binnen 20 meter vanaf het plangebied een                                                                  | Ja/Nee   | 2            |
|                 | waterkering? (primairewaterkering, regionale waterkering of<br>kade)                                                       |          |              |
|                 | 2.<br>Ligt het plangebied in een waterbergingsgebied of winterbed                                                          | Ja/Nee   | 2            |
|                 | van een rivier?                                                                                                            |          |              |
| Riolering en    | 1.<br>Is de toename van het afvalwater (DWA) groter dan                                                                    | Ja/Nee   | 2            |
| Afvalwaterketen | 1m3<br>/uur?                                                                                                               |          |              |
|                 | 2.<br>Ligt in het plangebied een persleiding van WRIJ?                                                                     | Ja/Nee   | 1            |
|                 | 3.<br>Ligt in of nabij het plangebied een RWZI of rioolgemaal van                                                          | Ja/Nee   | 1            |
|                 | het waterschap?                                                                                                            |          |              |
| Wateroverlast   | 1.<br>Is er sprake van toename van het verhard oppervlak met                                                               | Ja/Nee   | 2            |
| (oppervlakte    | meer dan 2500m2?                                                                                                           |          |              |
| water)          | 2.<br>Is er sprake van toename van het verhard oppervlak met<br>meer dan 500m2?                                            | Ja/Nee   | 1            |
|                 | 3.<br>Zijn er kansen voor het afkoppelen van bestaand verhard                                                              | Ja/Nee   | 1            |
|                 | oppervlak?                                                                                                                 |          |              |
|                 | 4.<br>In of nabij het plangebied bevinden zich natte en laag                                                               | Ja/Nee   | 1            |
|                 | gelegen gebieden, beekdalen, overstromingsvlaktes?                                                                         |          |              |
| Oppervlakte     | 1.<br>Wordt vanuit het plangebied (hemel)water op                                                                          | Ja/Nee   | 1            |
| waterkwaliteit  | oppervlaktewater geloosd?                                                                                                  |          |              |
| Grondwater      | 1.<br>Is in het plangebied sprake van slecht doorlatende lagen in                                                          | Ja/Nee   | 1            |
| overlast        | de ondergrond?                                                                                                             |          |              |
|                 | 2.<br>Is in het plangebied sprake van kwel?                                                                                | Ja/Nee   | 1            |
|                 | 3.<br>Beoogt het plan dempen van perceelsloten of andere                                                                   | Ja/Nee   | 1            |
|                 | wateren?<br>4.<br>Beoogt het plan aanleg van drainage?                                                                     | Ja/Nee   | 1            |
| Grondwater      | 1.<br>Ligt het plangebied in de beschermingszone van een                                                                   | Ja/Nee   | 1            |
| kwaliteit       | drinkwateronttrekking?                                                                                                     |          |              |
| Inrichting en   | 1.<br>Bevinden zich in of nabij het plangebied wateren die in                                                              | Ja/Nee   | 1            |
| beheer          | eigendom of beheer zijn bij het waterschap?                                                                                |          |              |
|                 | 2.<br>Heeft het plan herinrichting van watergangen tot doel?                                                               | Ja/Nee   | 2            |
| Volksgezondheid | 1.<br>In of nabij het plangebied bevinden zich overstorten uit het                                                         | Ja/Nee   | 1            |
|                 | gemengde stelsel?                                                                                                          |          |              |
|                 | 2.<br>Bevinden zich, of komen er functies, in of nabij het<br>plangebied die milieuhygiënische of verdrinkingsrisico's met | Ja/Nee   | 1            |
|                 | zich meebrengen (zwemmen, spelen, tuinen aan water)?                                                                       |          |              |
| Natte natuur    | 1.<br>Bevindt het plangebied zich in of nabij een natte EVZ?                                                               | Ja/Nee   | 2            |
|                 | 2.<br>Ligt in of nabij het plangebied een HEN of SED water?                                                                | Ja/Nee   | 2            |
|                 | 3.<br>Bevindt het plangebied zich in beschermingszones voor                                                                | Ja/Nee   | 1            |
|                 | natte natuur?                                                                                                              |          |              |
|                 | 4.<br>Bevindt het plangebied zich in een Natura 2000-gebied?                                                               | Ja/Nee   | 1            |
| Recreatie       | 1.<br>Bevinden zich in het plangebied watergangen en/of gronden                                                            | Ja/Nee   | 2            |
|                 | in beheer van het waterschap waar actief recreatief                                                                        |          |              |
|                 | medegebruik mogelijk wordt?                                                                                                |          |              |
| Cultuurhistorie | 1.<br>Zijn er cultuurhistorische waterobjecten in het plangebied                                                           | Ja/Nee   | 1            |
|                 | aanwezig?                                                                                                                  |          |              |

#### **6.2.3 Waterhuishoudkundige aspecten**

Het plan loopt geen verhoogd risico op wateroverlast als gevolg van overstromingen. Het plan heeft geen schadelijke gevolgen voor de waterkwaliteit en ecologie. In het verleden is er in of rondom het plangebied geen wateroverlast of grondwateroverlast geconstateerd. Per saldo is er sprake van een afname van het verhard oppervlak. Het plangebied bevindt zich niet binnen een beschermingszone of herinrichtingszone langs een waterloop, primair watergebied, invloedszone zuiveringstechnisch werk of een retentiecompensatiegebied.

Ten aanzien van het afvalwater, worden de compensatiewoningen in het plangebied aangesloten op de bestaande riolering. In het plangebied zal hemelwater niet worden afgevoerd via de riolering, maar zal binnen het plangebied worden geïnfiltreerd.

## <span id="page-46-1"></span><span id="page-46-0"></span>**HOOFDSTUK 7 JURIDISCHE ASPECTEN EN PLANVERANTWOORDING**

## **7.1 Inleiding**

In de voorgaande hoofdstukken is ingegaan op het plangebied, het relevante beleid en de milieu- en omgevingsaspecten. De informatie uit deze hoofdstukken is gebruikt om keuzes te maken bij het maken van het juridische deel van het bestemmingsplan: de verbeelding en de regels. In dit hoofdstuk wordt dieper ingegaan op de opzet van dit juridische deel. Daarnaast wordt een verantwoording gegeven van de gemaakte keuzes op de verbeelding en in de regels. Dat betekent dat er wordt aangegeven waarom een bepaalde functie ergens is toegestaan en waarom bepaalde bebouwing daar acceptabel is.

## <span id="page-46-2"></span>**7.2 Opzet van de regels**

#### **7.2.1 Algemeen**

In de Wet ruimtelijke ordening (Wro) die op 1 juli 2008 in werking is getreden, is de verplichting opgenomen om ruimtelijke plannen en besluiten digitaal vast te stellen. De digitaliseringsverplichting geldt vanaf 1 januari 2010. In de ministeriële Regeling standaarden ruimtelijke ordening is vastgelegd dat de Standaard Vergelijkbare Bestemmingsplannen (SVBP) de norm is voor de vergelijkbaarheid van bestemmingsplannen. Naast de SVBP zijn ook het Informatiemodel Ruimtelijke Ordening en de Standaard Toegankel ijkheid Ruimtelijke Instrumenten normerend bij het vastleggen en beschikbaar stellen van bestemmingsplannen.

De SVBP geeft normen voor de opbouw van de planregels en voor de digitale verbeelding van het bestemmingsplan. Dit bestemmingsplan is opgesteld conform de normen van de SVBP2012.

Het juridisch bindend gedeelte van het bestemmingsplan bestaat uit planregels en bijbehorende verbeelding waarop de bestemmingen zijn aangegeven. Deze verbeelding kan zowel digitaal als analoog worden verbeeld. De verbeelding en de planregels dienen in samenhang te worden bekeken.

De regels zijn onderverdeeld in vier hoofdstukken:

- 1. Inleidende regels;
- 2. Bestemmingsregels;
- 3. Algemene regels;
- 4. Overgangs- en slotregels.

#### **7.2.2 Inleidende regels**

Hoofdstuk 1 bevat de inleidende regels. Deze regels gelden voor het gehele plangebied en bevatten:

- *Begrippen (Artikel 1)*  In dit artikel zijn definities van de in de regels gebruikte begrippen opgenomen. Hiermee is een eenduidige interpretatie van deze begrippen vastgelegd.
- *Wijze van meten (Artikel 2)*  Dit artikel geeft op een eenduidige manier aan op welke wijze bouwhoogtes, afstanden, dakhellingen en oppervlakten moeten worden gemeten en hoe voorkomende eisen betreffende de maatvoering begrepen moeten worden.

#### **7.2.3 Bestemmingsregels**

Hoofdstuk 2 van de regels bevat de juridische vertaling van de in het plangebied voorkomende bestemmingen. De regels zijn onderverdeeld in o.a.:

- Bestemmingsomschrijving: omschrijving van de activiteiten die zijn toegestaan;
- Bouwregels: eisen waaraan de bebouwing moet voldoen (bouwhoogte, etc.);
- Nadere eisen: (indien opgenomen) in bepaalde gevallen kan het bevoegd gezag eisen stellen aan de plaats en afmetingen van nieuw te bouwen bebouwing;
- Afwijken van de bouwregels: onder welke voorwaarden mag worden afgeweken van de opgenomen bouwregels;
- Specifieke gebruiksregels:(indien opgenomen) welk gebruik van gronden en opstallen in ieder geval toegestaan dan wel strijdig zijn;
- Afwijken van de gebruiksregels: (indien opgenomen) onder welke voorwaarden mag worden afgeweken van de opgenomen gebruiksregels;
- Omgevingsvergunning voor het uitvoeren van een werk of werkzaamheden: omgevingsvergunningstelsel (voormalige aanlegvergunningstelsel) die bepaalt wanneer een omgevingsvergunning benodigd is voor bepaalde werken en/of werkzaamheden.
- Wijzigingsbevoegdheid: (indien opgenomen) onder welke voorwaarden mag het plan worden gewijzigd.

In paragraaf 7.3 wordt de bestemming nader toegelicht en wordt ook per bestemming aangegeven waarom voor bepaalde gronden voor deze is gekozen.

#### **7.2.4 Algemene regels**

Hoofdstuk 3 bevat de algemene regels. Deze regels gelden voor het gehele plangebied. Dit hoofdstuk is opgebouwd uit:

- *Anti-dubbeltelregel (Artikel 7)* Deze regel is opgenomen om een ongewenste verdichting van de bebouwing te voorkomen. Deze verdichting kan zich met name voordoen, indien een perceel of een gedeelte daarvan, meer dan één keer betrokken wordt bij de berekening van een maximaal bebouwingspercentage.
- *Algemene bouwregels (Artikel 8)*  In dit artikel worden voorwaarden gesteld aan het bouwen van gebouwen op korte afstand van wegen.
- *Algemene gebruiksregels (Artikel 9)*

In dit artikel worden de algemene gebruiksregels beschreven. Deze gaat uit van de gedachte dat het gebruik uitsluitend mag plaatsvinden in overeenstemming met de bestemming. Dit brengt met zich mee dat de bestemmingsomschrijving van de te onderscheiden bestemming helder en duidelijk moet zijn. In dit artikel is ook de voorwaardelijke verplichting ten aanzien van de landschappelijke inpassing opgenomen.

- *Algemene aanduidingsregels (Artikel 10)* In dit artikel worden de algemene aanduidingsregels met betrekking tot karakteristieke bebouwing beschreven. De regels dienen ter bescherming van de als karakteristiek aangeduide bebouwing.
- *Algemene afwijkingsregels (Artikel 11)* In dit artikel worden de algemene afwijkingsregels beschreven. Deze regels maken het mogelijk om op ondergeschikte punten van de regels in het bestemmingsplan af te wijken.
- *Algemene procedureregels (Artikel12)*  In dit artikel is de procedure van het stellen van een nadere eis opgenomen.
- *Overige regels (Artikel 13)*  In dit artikel is de werking van de wettelijke regelingen en zijn de parkeerregels opgenomen.

#### **7.2.5 Overgangs- en slotregels**

In hoofdstuk 4 van de regels staan de overgangs- en slotregels. In de overgangsregels is aangegeven wat de juridische consequenties zijn van bestaande situaties die in strijd zijn met dit bestemmingsplan. In de slotregel wordt aangegeven hoe het bestemmingsplan wordt genoemd.

## <span id="page-48-0"></span>**7.3 Verantwoording van de regels**

Kenmerk van de Nederlandse ruimtelijke ordeningsregelgeving is dat er uitgegaan wordt van toelatingsplanologie. Een bestemmingsplan geeft aan welke functies waar zijn toegestaan en welke bebouwing mag worden opgericht. Bij het opstellen van dit bestemmingsplan zijn keuzes gemaakt over welke functies waar worden mogelijk gemaakt en is gekeken welke bebouwing stedenbouwkundig toegestaan kan worden.

Het is noodzakelijk dat het bestemmingsplan een compleet inzicht biedt in de bouw- en gebruiksmogelijkheden binnen het betreffende plangebied. Het bestemmingsplan is het juridische toetsingskader dat bindend is voor de burger en overheid en geeft aan wat de gewenste planologische situatie voor het plangebied is. In deze paragraaf worden de gemaakte keuzes nader onderbouwd.

#### **Agrarisch met waarden - Landschap (Artikel 3)**

Deze bestemming is opgenomen ter plaatse van de gronden waarvoor geen woonfunctie zal gelden, maar waar onder ander wel de agrarische bedrijfsbestemming moest worden wegbestemd. Op deze gronden zijn de (bouw)mogelijkheden beperkt. Dit komt doordat het merendeel van de regels afkomstig uit het moederplan betrekking hebben op de nabijheid van een agrarisch bouwvlak. In voorliggend geval bevinden zich geen agrarische bouwvlakken nabij het plangebied.

#### **Bos (Artikel 4)**

Deze bestemming is opgenomen ter plaatse van de te herstellen houtwal langs de Oude Deventerweg en het vogelbosje dat wordt aangelegd ter plaatse van het deelgebied aan de Jeurlinksweg 18. Gronden met deze bestemming zijn onder andere bedoeld voor bos en/of dichte beplantingsstroken en het behoud, het herstel en de ontwikkeling van de natuurlijke en landschappelijke waarden.

#### **Groen – Erf (Artikel 5)**

Deze bestemming is opgenomen ter plaatse van de gronden die worden gebruik als tuin en als erf bij de woningen. De gronden zijn bestemd voor tuinen, groenvoorzieningen, paden, speelvoorzieningen, waterhuishoudkundige voorzieningen, waterpartijen, boomgaarden, houtwallen/houtsingels, parkeren en de daarbij behorende bouwwerken, geen gebouw zijnde en verhardingen.

Binnen deze bestemming geldt een maximale bouwhoogte van 3 meter voor overige bouwwerken, geen gebouw zijnde. Voor zonnepanelen geldt een maximale bouwhoogte van 2,5 meter. Expliciet is benoemd dat overkappingen niet zijn toegestaan.

#### **Wonen - RvR (Artikel 6)**

Ter plaatse van het plangebied zijn vier bestemmingsvlakken met de bestemming 'Wonen - RvR' opgenomen. De bestaande woningen aan de Jeurlinksweg 18 en Beusebergerweg 78 en de twee compensatiewoningen hebben hiermee een eigen woonbestemming. Gronden met de bestemming 'Wonen - RvR' zijn bestemd voor het wonen in woonhuizen, landschappelijke inpassing, bed & breakfast in de woning, tuinen, erven en bijbehorende gebouwen en voorzieningen.

Per bestemmingsvlak mag één woning worden gebouwd. Voor de woningen geldt een maximale inhoudsmaat van 1.000 m3 . De goot- en bouwhoogte van woningen mag respectievelijk niet meer bedragen dan 3,5 en 8 meter en de dakhelling dientten minste 30 graden bedragen. Bestaande afwijkingen bij de bestaande woningen mogen gehandhaafd blijven.

Per woning is een gezamenlijke oppervlakte van 100 m² aan bijbehorendebouwwerken toegestaan. Een oppervlakte van maximaal 75 m2 mag aangebouwd worden.

Verder geldt een maximalebouwhoogte (afhankelijk van al dan niet aangebouwd), goothoogte, en dakhelling. Voor bouwwerken, geen gebouw zijnde geldt een maximale bouwhoogte van 3 meter.

In de Algemene gebruiksregels (artikel 11) is de zogenaamde voorwaardelijke verplichting opgenomen. De voorwaardelijke verplichting voorziet in een borging van de aanleg en instandhouding van de landschapsmaatregelen zoals opgenomen in het Ruimtelijk kwaliteitsplan (Bijlagen 1 en 2 van de regels).

#### **Waarde – Archeologische verwachtingswaarde hoog (Artikel 7)**

In het plangebied is, overeenkomstig met het moederplan, de dubbelbestemming 'Waarde – Archeologische verwachtingswaarde hoog' opgenomen. Gronden met deze dubbelbestemming zijn, behalve voor de andere daar voorkomende bestemming(en), mede bestemd voor het behoud, de bescherming en/of het herstel van de (verwachte) archeologische waarden.

#### **Waarde – Archeologische verwachtingswaarde middelhoog (Artikel 8)**

In het plangebied is, overeenkomstig met het moederplan, de dubbelbestemming 'Waarde – Archeologische verwachtingswaarde middelhoog' opgenomen. Gronden met deze dubbelbestemming zijn, behalve voor de andere daar voorkomende bestemming(en), mede bestemd voor het behoud, de bescherming en/of het herstel van de (verwachte) archeologische waarden.

# <span id="page-50-0"></span>**HOOFDSTUK 8 ECONOMISCHE UITVOERBAARHEID**

Artikel 6.12 van de Wet ruimtelijke ordening stelt dat de gemeenteraad gelijktijdig met de vaststelling van het bestemmingsplan moet besluiten om al dan niet een exploitatieplan vast te stellen. Hoofdregel is dat een exploitatieplan moet worden vastgesteld bij elk bestemmingsplan. Er zijn echter uitzonderingen. Het is mogelijk dat de raad verklaart dat met betrekking tot een bestemmingsplan geen exploitatieplan wordt vastgesteld indien het verhaal van kosten van de grondexploitatie anderszins is verzekerd of het stellen van nadere eisen en regels niet noodzakelijk is.

De gemeentelijke kosten zijn beperkt tot de ambtelijke kosten, welke worden verhaald middels de gemeentelijke legesverordening. Eventuele planschade komt voor rekening van de initiatiefnemer. Ten behoeve van deze ontwikkeling is een rood-voor-rood overeenkomst (anterieure overeenkomst) met de initiatiefnemer gesloten. Hiermee is het kostenverhaal anderszins verzekerd en is op grond van artikel 6.12 Wro geen exploitatieplan nodig.

## <span id="page-51-0"></span>**HOOFDSTUK 9 VOOROVERLEG, INSPRAAK EN ZIENSWIJZEN**

Op grond van artikel 3.1.1 Bro is vooroverleg vereist met het waterschap en met de diensten van de provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

## <span id="page-51-1"></span>**9.1 Vooroverleg**

#### **9.1.1 Het Rijk**

In het Besluit algemene regels ruimtelijke ordening (Barro) zijn de nationale belangen die juridische borging vereisen opgenomen. Het Barro is gericht op doorwerking van nationale belangen in gemeentelijke bestemmingsplannen. Geoordeeld wordt dat dit bestemmingsplan geen nationale belangen schaadt. Daarom is afgezien van het voeren van vooroverleg met het Rijk.

#### **9.1.2 Provincie Overijssel**

Gezien de aard en omvang van de voorgenomen ontwikkeling en er sprake is van een ontwikkeling dat in overeenstemming is met het provinciaal beleid, wordt vooroverleg met de provincie Overijssel niet noodzakelijk geacht.

#### **9.1.3 Waterschap Rijn en IJssel**

<span id="page-51-2"></span>In het kader van het vooroverleg zal het bestemmingsplan naar het waterschap worden verstuurd.

## **9.2 Inspraak**

Conform de gemeentelijke inspraakverordening kan het bestuursorgaan zelf besluiten of inspraak wordt verleend bij de voorbereiding van gemeentelijk beleid. In voorliggend geval is geen voorontwerpbestemmingsplan ter inzage gelegd.

#### <span id="page-51-3"></span>**9.3 Zienswijzen**

Het ontwerpbestemmingsplan heeft van 23 januari 2019 tot en met 5 maart 2019 voor een periode van 6 weken ter inzage gelegen. Gedurende deze periode zijn geen zienswijzen ingediend. Het bestemmingsplan is ongewijzigd vastgesteld.

## <span id="page-52-1"></span><span id="page-52-0"></span>**BIJLAGEN BIJ DE TOELICHTING**

## **Bijlage 1 Ruimtelijk kwaliteitsplan Jeurlinksweg 18**

## <span id="page-53-0"></span>**Bijlage 2 Ruimtelijk kwaliteitsplan Beusebergerweg 78**

## <span id="page-54-0"></span>**Bijlage 3 Akoestisch onderzoek**

## <span id="page-55-0"></span>**Bijlage 4 Verkennend bodemonderzoek**

## <span id="page-56-0"></span>**Bijlage 5 Quickscan Natuurwaardenonderzoek**