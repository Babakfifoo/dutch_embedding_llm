# **INHOUDSOPGAVE TOELICHTING**

|                                 |                                    | 1                          |  |
|---------------------------------|------------------------------------|----------------------------|--|
| 1.1                             | Aanleiding en doel                 | 1                          |  |
| 1.2                             | Plangebied                         | 2                          |  |
| 1.3                             | Geldend bestemmingsplan            | 3                          |  |
| 2.<br>PLANBESCHRIJVING          |                                    |                            |  |
| 2.1                             | Bestaande situatie                 | 5                          |  |
| 2.2                             | Ontwikkeling                       | 6                          |  |
| 3.<br>BELEIDSKADER              |                                    |                            |  |
| 3.1                             | Rijk                               | 9                          |  |
| 3.2                             | Provincie                          | 12                         |  |
| 3.3                             | Regio                              | 19                         |  |
| 3.4                             | Gemeente                           | 22                         |  |
| 4.<br>UITVOERINGSASPECTEN       |                                    | 27                         |  |
| 4.1                             | Milieuaspecten                     | 27                         |  |
| 4.2                             | Fysieke aspecten                   | 32                         |  |
| 4.3                             | Economische en financiële aspecten | 42                         |  |
| 4.4                             | Handhaafbaarheid                   | 43                         |  |
| 5.<br>JURIDISCHE VERANTWOORDING |                                    |                            |  |
| 5.1                             | Algemeen                           | 45                         |  |
| 5.2                             | Toelichting op de regels           | 45                         |  |
|                                 |                                    | 47                         |  |
|                                 | ADVIEZEN EN RAPPORTEN<br>49        |                            |  |
|                                 |                                    | INLEIDING<br>(VOOR)OVERLEG |  |

# <span id="page-1-0"></span>**1. INLEIDING**

### <span id="page-1-1"></span>**1.1 Aanleiding en doel**

Initiatiefnemer is voornemens om in het kader van de Ruimte voor Ruimte regeling een nieuwe woning te realiseren op het perceel aan de Dijkstraat te Beugen, alsmede een inpandige mantelzorgwoning. Het geldend bestemmingsplan laat deze ontwikkeling niet toe waardoor een wijziging van het bestemmingsplan nodig is.

Het voornemen is door de gemeente Boxmeer beoordeeld in een quick scan. Bij brief van 1 april 2019 heeft de gemeente laten weten in principe medewerking te willen verlenen. Daarbij is een aantal voorwaarden aangegeven waaraan voldaan moet worden.

- 
- 
- 
- 
- 
- 

- 
- 
- 
- 

In deze onderbouwing wordt de benodigde aanvullende informatie verstrekt. Aangezien de gemeente zelf voor het opstellen van het benodigde bestemmingsplan zorgt, spitst deze ruimtelijke onderbouwing zich enkel op de relevante onderdelen die aangeleverd moeten worden hiervoor.

*Figuur 1.1: topografische kaart met locatie [TOP25]*

# <span id="page-2-0"></span>**1.2 Plangebied**

Het plangebied is gelegen op de overgang van de bebouwde kom van Beugen naar het buitengebied. Ter nadere oriëntatie wordt verwezen naar onderstaande afbeelding. Kadastraal is het perceel bekend als gemeente Boxmeer, sectie S, nr. 306. Totaal is het kadastrale perceel 8.380 m2 groot.

*Figuur 1.2: kaart met kadastrale aanduiding [PDOK]*

### <span id="page-3-0"></span>**1.3 Geldend bestemmingsplan**

De locatie is gesitueerd binnen het bestemmingsplan 'Beugen', vastgesteld door de gemeenteraad op 27 juni 2019. De gronden van de planlocatie zijn bestemd als 'Agrarisch'.

Verder is er de dubbelbestemming 'Waarde-Archeologie 3' van toepassing. Deze waarde staat voor een gebied met een Deze dubbelbestemming is gericht op de bescherming van mogelijke archeologische waarden in de ondergrond. Dit houdt in dat wanneer er sprake is van verstoringen van de bodem van meer dan 2.500 m2 én dieper dan 50 cm, er een onderzoeksplicht geldt.

Tevens vallen de gronden binnen de gebiedsaanduiding 'Vrijwaringszone – dijk'. Deze gronden zijn primair bestemd voor:

- a. voorzieningen voor de directe en indirecte kering van het water;
- b. aanleg, instandhouding en/of bescherming van de waterkering met bijbehorende taluds, bermen en waterhuishoudkundige voorzieningen.

Binnen deze zone is toestemming van de waterbeheerder nodig voor diverse activiteiten, zoals bouwen.

*Figuur 1.3: bestemmingsplan Beugen [Gemeente Boxmeer]*

# <span id="page-5-0"></span>**2. PLANBESCHRIJVING**

# <span id="page-5-1"></span>**2.1 Bestaande situatie**

## Ruimtelijke en functionele structuur omgeving

De locatie is gesitueerd ten oosten van de kern Beugen, op de overgang naar het Maasdal met haar uiterwaarden. De locatie zelf ligt binnendijks, tegen de dijk aan. De ruimtelijke structuur is hoofdzakelijk noord-zuid gericht met de provinciale weg en de Maas als dominante lijnelementen. Ten zuiden wordt dit doorbroken door de rijksweg A77.

Aan de dijk zelf is een aantal woningen gesitueerd. Meer zuidelijk aan de Provincialeweg is het lokale bedrijventerrein Sterckwijck gesitueerd.

Figuur 2.1: ligging in omgeving [Google Maps]

### Planlocatie

De planlocatie ligt aan de Dijkstraat. Dit is een erftoegangsweg, aan de teen van de dijk. Het zicht naar achteren wordt beperkt door de kas van een plantenkwekerij dat hier ligt met de afschermende beplanting. Aan de voorzijde wordt het zicht beperkt door de dijk zelf.

Aan de noordzijde en de zuidzijde wordt het perceel begrenst door vrijstaande burger-woningen, die op redelijke afstand van elkaar zijn gesitueerd. Dit is voornamelijk voormalige agrarische bebouwing, gebouwd in één tot anderhalve bouwlaag met kap afgedekt.

Het perceel zelf is aan de straatzijde circa 70 meter breed en 90 meter diep. De locatie zelf is onbebouwd en agrarisch in gebruik.

*Figuur 2.2: bestaande situatie [Google Maps]*

# <span id="page-6-0"></span>**2.2 Ontwikkeling**

De voorgenomen ontwikkeling in het plangebied bestaat uit een, in het kader van de Ruimte-voorruimte regeling, te realiseren vrijstaande woning, met een schuur die deels dienst zal doen als mantelzorgwoning. Zie figuur 2.3 en bijlage 1.

*Figuur 2.3 planopzet nieuwe situatie*

# <span id="page-9-0"></span>**3. BELEIDSKADER**

# <span id="page-9-1"></span>**3.1 Rijk**

# **3.1.1 Structuurvisie Infrastructuur en Ruimte (SVIR)**

De Structuurvisie Infrastructuur en Ruimte (SVIR) is begin 2012 in werking getreden en geeft weer de volgende ambities voor Nederland die inspelen op de (inter)nationale ontwikkelingen die de ruimtelijke en mobiliteitsopgaven bepalen richting 2040.

- Nederland behoort in 2040 tot de top 10 concurrerende landen van de wereld door een goede ruimtelijk-economische structuur voor een excellent vestigingsklimaat voor bedrijven en kenniswerkers. Dit betekent o.a. een optimale internationale bereikbaarheid van stedelijke regio's in 2040 en uitstekende logistieke verbindingen van de mainports Rotterdam en Schiphol, brainport Zuidoost Nederland en de greenports met Europa en de rest van de wereld.
- De gebruikers van de wegen, spoorwegen en vaarwegen beschikken in 2040 over optimale ketenmobiliteit door een goede verbinding van de verschillende mobiliteitsnetwerken via multimodale knooppunten (voor personen en goederen) en door een goede afstemming van infrastructuur en ruimtelijke ontwikkeling.
- De woon- en werklocaties in steden en dorpen sluiten in 2040 aan op de (kwalitatieve) vraag en locaties voor transformatie en herstructurering worden zoveel mogelijk benut.
- Nederland biedt in 2040 zijn inwoners een veilige en gezonde leefomgeving met een goede milieukwaliteit, zowel in stedelijk als landelijk gebied. Daarnaast is Nederland in 2040 blijvend beschermd tegen overstromingen en heeft Nederland de bestaande (inter)nationale unieke cultuurhistorische waarden en een natuurnetwerk dat de flora- en faunasoorten in stand houdt.
- Nederland kent in 2040 een robuust internationaal energienetwerk en de energietransitie is substantieel ver gevorderd.

Het Rijk formuleert drie hoofddoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur.
- Het verbeteren, in stand houden en ruimtelijk zekerstellen van de bereikbaarheid waarbij de gebruiker voorop staat.
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

# **3.1.2 Besluit algemene regels ruimtelijke ordening (Barro)**

Het op 30 december 2011 in werking getreden Besluit algemene regels ruimtelijk ordening (Barro) beschrijft een aantal projecten en stel per project regels waaraan bestemmingsplannen moeten voldoen. Het gaat onder meer de volgende nationale belangen:

- 1. Project Mainportontwikkeling Rotterdam;
- 2. Rijksvaarwegen;
- 3. Defensie;
- 4. Natuurnetwerk Nederland;
- 5. Erfgoederen van uitzonderlijke universele waarde;
- 6. Hoofdwegen en landelijke spoorwegen;
- 7. Elektriciteitsvoorziening;
- 8. Buisleidingen van nationaal belang voor vervoer van gevaarlijke stoffen;
- 9. Primaire waterkeringen buiten het kustfundament;
- 10. Kustfundament;
- 11. Grote rivieren;
- 12. Waddenzee en waddengebied;
- 13. IJsselmeergebied (uitbreidingsruimte);
- 14. Ruimtereservering parallelle Kaagbaan.

Sinds 1 oktober 2012 gelden er via het Barro landelijke regels voor het bestemmen van primaire waterkeringen en de bijbehorende beschermingszones.

Bestemmingsplan Dijkstraat Beugen NL.IMRO.0756.BP20 BP20BgnDijkstr-VG01

# **3.1.3 Nationaal Waterplan en Nationaal Bestuursakkoord Water**

In december 2009 heeft het kabinet het **Nationaal Waterplan** vastgesteld. Dit plan geeft op hoofdlijnen aan welk beleid het Rijk in de periode 2009-2015 voert om te komen tot een duurzaam waterbeheer. Het Nationaal Waterplan is opgesteld op basis van de Waterwet die met ingang van 22 december 2009 van kracht is. Op basis van de Wet ruimtelijke ordening heeft het Nationaal Waterplan voor de ruimtelijke aspecten de status van structuurvisie. De klimaatverandering en de daarmee samenhangende stijging van de zeespiegel, nattere winters en hogere neerslagentiteiten in de zomerperioden vragen een ander waterbeheer in de 21e eeuw en meer ruimte voor water. Het **Nationaal Bestuursakkoord Water**, afgesloten in 2003, geactualiseerd in 2008 en met een looptijd tot 2015, en het Bestuursakkoord Waterketen dat in 2007 is afgesloten met een looptijd tot 2011, hebben de basis gelegd voor het huidige Bestuursakkoord Water (2011). Rijk, provincies, waterschappen en gemeenten hebben afgesproken dat de regionale watersystemen in 2015 op orde moeten zijn. Samenwerking en afstemming tussen de overheden is hierbij erg belangrijk. In het NBW is afgesproken dat water een medesturend aspect is binnen de ruimtelijke ordening en dat het watersysteem 'op orde' moet worden gebracht. Dit betekent dat het watersysteem robuust en veerkrachtig moet zijn en moet voldoen aan de normen voor wateroverlast, nu en in de toekomst. De watertoets vormt hierbij een waarborg voor de inbreng van water in de ruimtelijke ordening. Een bijlage bij het NWP is het stroomgebiedbeheerplan (SGBP) voor de Maas. Dit beheerplan geeft onder meer een beschrijving van het stroomgebied Maas, de doelen voor de oppervlakte- en grondwaterlichamen en een samenvatting van de maatregelen die genomen gaan worden.

# **3.1.4 Het Nationaal Milieubeleidsplan 4 (NMP4)**

In 2001 verscheen de kabinetsnota 'Een wereld en een wil: werken aan duurzaamheid', beter bekend als het vierde Nationaal Milieubeleidsplan (NMP4). In dit beleidsplan wordt voor zeven grote milieuproblemen beschreven dat over dertig jaar forse moeilijkheden worden verwacht wanneer nationaal en internationaal ingrijpen uitblijft:

- verlies aan biodiversiteit
- klimaatverandering
- overexploitatie van natuurlijke hulpbronnen
- bedreigingen van de gezondheid
- bedreigingen van de externe veiligheid
- aantasting van de leefomgeving
- mogelijk onbeheersbare risico's.

In NMP4 licht het kabinet het te voeren milieubeleid toe. Het NMP4 wil een einde maken aan het afwentelen van milieulasten op de generaties na ons en op mensen in arme landen. Want met de huidige manier van produceren en consumeren schuiven we nog steeds onze milieulasten door naar anderen. Volgens het NMP moet het lukken binnen 30 jaar te zijn overgestapt naar een duurzaam functionerende samenleving.

# **3.1.5 Besluit omgevingsrecht**

Het Besluit omgevingsrecht (Bor) is een algemene maatregel van bestuur op grond van de Wet algemene bepalingen omgevingsrecht (Wabo). In het Bor staat onder andere:

- voor welke activiteiten een omgevingsvergunning ('toestemming Wabo') verplicht is;
- wie bevoegd gezag is voor een omgevingsvergunning;
- algemene voorschriften over de aanvraag omgevingsvergunning;
- voorschriften over de inhoud van de omgevingsvergunning.

Deze regeling is van belang vanwege de bepalingen m.b.t. mantelzorg. Nieuwbouw of het uitbreiden van de uitbouw, aanbouw of bijgebouw kan soms zonder omgevingsvergunning. Daarvoor moet voldaan worden aan de voorwaarden van onderdeel 3 van artikel 2, én onderdeel 1 van artikel 3, van Bijlage II Besluit omgevingsrecht. Dit voorziet in de mogelijkheid voor het vergunningvrij oprichten van een mantelzorgwoning. Vanwege de perceelsgrootte (> 300 m2) kan dat in dit geval tot maximaal 150 m2.

Voor het inrichten en gebruiken voor mantelzorg van de vervolgens bestaande uitbouw, aanbouw of bijgebouw bij een woning is geen omgevingsvergunning nodig. Dit is geregeld in onderdeel 22 van artikel 2, bijlage II Besluit omgevingsrecht.

## **3.1.6 Ladder duurzame verstedelijking**

Op 1 oktober 2012 is het Besluit ruimtelijke ordening (Bro) gewijzigd en is 'de ladder voor duurzame verstedelijking' daaraan toegevoegd. De ladder is een instrument voor efficiënt ruimtegebruik, met een motiveringseis voor het bevoegd gezag als nieuwe stedelijke ontwikkelingen planologisch mogelijk wordt gemaakt. Het doel van de Ladder is zorgvuldig en duurzaam ruimtegebruik, met oog voor de toekomstige ruimtebehoefte en ontwikkelingen in de omgeving.

Per 1 juli 2017 is de ladder voor verstedelijking aangepast. Als een ruimtelijk plan een nieuwe stedelijke ontwikkeling mogelijk maakt, moet in de eerste plaats worden onderbouwd dat de voorgenomen ontwikkeling voorziet in een behoefte. Voor zover de stedelijke ontwikkeling buiten het bestaand stedelijk gebied mogelijk wordt gemaakt, wordt vervolgens gemotiveerd waarom niet binnen het bestaand stedelijk gebied in de behoefte kan worden voorzien.

#### *Verantwoording*

De ladder voor duurzame verstedelijking is ingevoerd ter voorkoming van planologisch ongewenste versnippering en leegstand. Dit initiatief ziet niet op een nieuwe stedelijke ontwikkeling. Op basis van gangbare jurisprudentie wordt de toevoeging van één woning niet als een stedelijke ontwikkeling aangemerkt. Een toets aan de ladder voor duurzame verstedelijking is daarom niet aan de orde.

# <span id="page-12-0"></span>**3.2 Provincie**

# **3.2.1 Omgevingsvisie Noord-Brabant**

Door de komst van de Omgevingswet moeten gemeenten, provincies en rijk ieder een eigen Omgevingsvisie vaststellen. Veel verschillende regels en visies bepalen nu de kwaliteit van de Brabantse fysieke leefomgeving. Deze regels en visies zijn vastgelegd in verschillende plannen. Dat maakt het lastig om een goede afweging te maken over wat goed is voor die fysieke leefomgeving. Eén visie die al die losse regels en visies vervangt, maakt de afweging gemakkelijker, en geeft meer duidelijkheid over mogelijkheden en voor maatwerk.

De Provincie Noord-Brabant heeft in december 2018 de Brabantse Omgevingsvisie vastgesteld met als doel antwoord te geven op de vraag hoe de Brabantse leefomgeving er in 2050 uit zou moeten zien. En waar de provincie in 2030 tenminste moet staan om die lange termijndoelen van 2050 te halen. De visie benoemt daarbij een vijftal hoofdopgaven:

- De basis op orde: veiligheid, gezondheid en omgevingskwaliteit zijn van essentieel belang om goed te kunnen wonen, werken en leven in Brabant.
- Brabantse energietransitie: om Brabant op termijn energieneutraal te maken moeten we minder energie gebruiken en meer duurzame energie op gaan wekken.
- Klimaatproof Brabant: als gevolg van klimaatverandering krijgen we meer extremen in temperatuur en neerslag. Dit heeft gevolgen voor hoe we onze leefomgeving vormgeven.
- Slimme netwerkstad: de manier waarop we ons verplaatsen verandert en Brabanders stellen andere eisen aan steden. Dit heeft gevolgen voor hoe het netwerk van steden en dorpen functioneert en verder vorm krijgt.
- Concurrerende, duurzame economie: we willen top kennis- en innovatieregio blijven, waarbij we de omslag naar een verregaande circulaire economie maken en digitalisering steeds belangrijker wordt.

De Omgevingsvisie krijgt een doorvertaling in een Omgevingsverordening en omgevingsprogramma's. Tot die zijn vastgesteld blijven bestaande beleidsplannen voor natuur, ruimtelijke ordening, verkeer en vervoer en milieu en water van kracht.

# **3.2.2 Interim omgevingsverordening Noord-Brabant**

Naast één Omgevingsvisie moet de provincie ook één Omgevingsverordening vaststellen voor haar grondgebied. In de Omgevingsvisie staat beschreven wat de provincie wil bereiken en wat ze wil doen om dat te bereiken. Soms vraagt dat om een nadere uitwerking van beleid en maatregelen in een (beleids)programma, soms zijn er regels nodig om de ambities te realiseren. Als er regels nodig zijn dan worden die opgenomen in de Omgevingsverordening.

Een verordening is een wet die regels bevat waaraan anderen zich moeten houden. Daarom wordt de verordening vastgesteld door Provinciale Staten. Net zoals de Omgevingswet een groot aantal wetten vervangt, zo vervangt de Brabantse omgevingsverordening een aantal provinciale verordeningen (zoals de provinciale Milieuverordening, de Verordening natuurbescherming en de Verordening ruimte). De omgevingsverordening bevat straks alle provinciale regels op het gebied van de fysieke leefomgeving. Dat betekent dat er regels in komen die vrijwel alle beleidsvelden van de provincie raken.

Behalve regels bevat de omgevingsverordening ook omgevingswaarden. Dat zijn normen die voor de kwaliteit van de fysieke omgeving gelden.

De Brabantse Omgevingsvisie, programma's en Omgevingsverordening horen bij elkaar. De verordening helpt bij het realiseren van de opgaven en doelen die in de visie en programma's zijn opgenomen. Daarom stelt de provincie eerst de omgevingsvisie op. Daarna volgen een uitwerking van beleid en maatregelen in de programma's en de Omgevingsverordening. Voor de inwerkingtreding van de Omgevingswet wordt de definitieve Brabantse Omgevingsverordening vastgesteld. Daarin worden zowel aanpassingen vanwege de Omgevingswet meegenomen, als ook beleidswijzigingen gebaseerd op programma's. Uitgaande van de huidige planning van de Omgevingswet wordt de definitieve Omgevingsverordening in november 2020 vastgesteld.

Vooruitlopend hierop is er een Interim Omgevingsverordening vastgesteld (25 oktober 2019, later op onderdelen nog gewijzigd). Deze Interim Omgevingsverordening is grotendeels een beleid neutrale omzetting van (onder meer) de Verordening ruimte Noord-Brabant en de overige provinciale verordeningen.

De Omgevingsverordening kent een aantal rechtstreeks werkende regels (zoals ten aanzien van de bescherming van grondwater, bodem, natuur, milieu, water). En er zijn instructieregels voor gemeenten, waaraan zij zich moeten houden bij het opstellen van nieuwe plannen of het toestaan van nieuwe ruimtelijke ontwikkelingen. Bij deze instructieregels geldt een aantal basisprincipes die gehanteerd worden:

- Zorgplicht voor een goede omgevingskwaliteit;
- Zorgvuldig ruimtegebruik;
- Toepassing van de lagenbenadering;
- Meerwaardecreatie;
- Kwaliteitsverbetering landschap.

Bij de beoordeling van ruimtelijke ontwikkelingen dient uitgegaan te worden van deze basisprincipes. De regels zijn vastgelegd in de Interim Omgevingsverordening Noord-Brabant.

Hierna wordt aangegeven welke onderdelen van de provinciale verordening van belang zijn voor dit ruimtelijke plan. Aan de doorwerking daarvan wordt verderop aandacht besteed.

### **Omgevingskwaliteit**

De zorgplicht voor ruimtelijke kwaliteit en een goede omgevingskwaliteit met een veilige en gezonde leefomgeving, is uitgewerkt in hoofdstuk 3 van de Interim Omgevingsverordening. Een ruimtelijke ontwikkeling moet bijdragen aan de omgevingskwaliteit van het daarbij betrokken gebied en de naaste omgeving. Het gaat daarbij in elk geval om een zorgvuldig ruimtegebruik, toepassing van de lagenbenadering en meerwaardecreatie. Dit houdt ook in dat elke nieuwe ruimtelijke ontwikkeling in het Landelijk Gebied gepaard gaat met een fysieke verbetering van de landschappelijke kwaliteit van het gebied of de omgeving. Deze bijdrage moet financieel, juridisch en feitelijk zijn geborgd. Indien een kwaliteitsverbetering niet is verzekerd, wordt het ruimtelijke plan pas vastgesteld als een passende financiële bijdrage in een landschapsfonds is verzekerd.

### *Verantwoording*

In dit geval ziet het plan op de ontwikkeling van een ruimte voor ruimte woning. Aangezien ruimte voor ruimte ontwikkelingen al bij hebben gedragen aan de ruimtelijke kwaliteitsverbetering (door sloop van stallen en verbetering milieukwaliteit) zijn de bepalingen inzake kwaliteitsverbetering hierop niet van toepassing.

Dit onderdeel komt uitvoeriger aan de orde in paragraaf 3.5.3 van deze ruimtelijke onderbouwing.

### **Structuren in de provinciale verordening**

Het plangebied ligt binnen het Gemengd Landelijk Gebied.

#### *Structuur: Gemengd landelijk gebied*

Het ruimtelijke plan dat ligt in gemengd landelijk gebied onderscheidt voor een goede ruimtelijke ordening gebieden waar een gemengde plattelandseconomie of een in hoofdzaak agrarische economie wordt nagestreefd. Toegelicht moet worden dat het ruimtelijke plan past binnen het te voeren ruimtelijk beleid voor dat gebied en bijdraagt aan de ruimtelijke kwaliteit.

Onderhavig plangebied maakt onderdeel uit van het Gemengd Landelijk Gebied. Binnen dit gebied zet de provincie in op het mengen van functies voor een sterke plattelandseconomie. Daarbij is vooral de ontwikkeling van landbouw van belang, naast andere vormen van bedrijvigheid, natuur, landschap, recreatie en wonen. Daarbij moet rekening worden gehouden met omliggende functies en hun ontwikkelingsmogelijkheden.

*Figuur 3.1: Interim Omgevingsverordening, basiskaart landelijk gebied [Provincie Noord-Brabant]*

Dit plan ziet op de ontwikkeling van een ruimte voor ruimte woning. Artikel 3.80 van de verordening bepaalt dat in afwijking van het verbod op nieuwvestiging voorzien kan worden in de bouw van een ruimte voor ruimte woning. Hiervoor zijn in artikel 3.80 van de verordening de voorwaarden opgenomen. Deze voorwaarden betreffen:

a. er sprake is van een aanzienlijke milieu- en ruimtelijke kwaliteitswinst;

- b. de ruimte-voor-ruimtekavel op een planologisch aanvaardbare locatie in een bebouwingsconcentratie ligt;
- c. een goede landschappelijke inpassing van de te bouwen woning is verzekerd;
- d. er geen sprake is van (een aanzet voor) een stedelijke ontwikkeling.

Aan de voorwaarde van de milieu- en ruimtelijke kwaliteitswinst zal voldaan worden door de aankoop van een bouwtitel bij de Ontwikkelingsmaatschappij ruimte voor ruimte middels het slopen van een iv-bedrijf in Heeswijk-Dinther (bijlage 6). Artikel 3.80, lid 3 biedt deze mogelijkheid gelet op de in het verleden behaalde aanzienlijke milieu- en ruimtelijke kwaliteitswinst door toepassing van de Regeling beëindiging veehouderijtakken. Vóór de vaststelling van het bestemmingsplan worden de hiervoor benodigde bewijsdocumenten overlegd.

Het plangebied is gelegen in het 'Gemengd landelijk gebied'. Oprichting van een woning is mogelijk in een bebouwingsconcentratie. Hieronder wordt verstaan een kernrandzone, bebouwingslint of een bebouwingscluster. In deze kan gesproken worden van een bebouwingslint (een min of meer aaneengesloten lijnvormige reeks van bebouwing langs een weg buiten bestaand stedelijk gebied).

## *Ruimtelijke karakteristiek*

Bij het beoordelen van de mogelijkheid voor de realisatie van een rvr-woning aan de Dijkstraat heeft de gemeente niet alleen gekeken naar de opbouw van de Dijkstraat, maar ook naar het totale gebied. Aan de Dijkstraat zelf staan vijf woningen (Dijkstraat 3, 5, 7, 7a en 9). Tussen Dijkstraat 7 en 7a is nog een vrij perceel. In die zin is er sprake van lintbebouwing langs de Dijkstraat. Wij hebben echter ook gekeken naar het totale gebied.

Het totale gebied is het gebied tussen de dijk en de kern Beugen/bedrijventerrein Sterckwijck, gerelateerd aan de gehele oostelijke bebouwingsrand enerzijds en het open buitengebied anderzijds.

Op nevenstaande afbeelding is de kern Beugen te zien waarvan de bebouwings-grens ligt bij de bebouwing aan de oostzijde van de Oeffeltseweg en de Boxmeerseweg. De Oeffeltseweg is van oorsprong een lintbebouwing die in de afgelopen decennia al verdicht is tot de huidige situatie. De Boxmeerseweg is een lintbebouwing die zowel aan de west- als aan de oostzijde in de komende jaren verder opgevuld wordt, aansluitend op de bebouwing van het bedrijventerrein Sterckwijck dat er ten westen van ligt. Veel kavels aan de oostzijde van de Boxmeerseweg lopen door tot aan de Provincialeweg.

Ten oosten van de Provincialeweg ligt het bedrijventerrein TCOB (TransportCentrum Oost Beugen). Dit bedrijventerrein wordt aan de oostzijde begrensd door de dijk.

Ten noorden van TCOB ligt een gebied begrensd door de Provincialeweg, Dijkstraat en Hagelkruisstraat. Dit is het gebied waarin de ruimtevoor-ruimte woning aan de Dijkstraat tussen 7 en 7a beoogd is.

Bestemmingsplan Dijkstraat Beugen NL.IMRO.0756.BP20 BP20BgnDijkstr-VG01

Aan de westzijde ligt een groot kassencomplex en aan de noordzijde een groot woonperceel met een bosachtige beplanting. De woonpercelen aan de oostzijde en de zuidzijde zijn relatief open en vormen samen een open lintvormige bebouwing: de woonpercelen hebben lage beplanting en een enkele boom. De open ruimte ertussen is in gebruik als grasland. Het is dus een zeer gemengd gebied met gemengde functies: gemengde bebouwing in een open ruimte, met uitzondering van de bosachtige beplanting. Eigenlijk is dit gebied dus te karakteriseren als een overgangsgebied tussen dorp en buitengebied; een kernrandzone.

Ten oosten van de bebouwing aan de Oeffeltseweg, Dijkstraat en Transportcentrum ligt het open buitengebied met de maasheggen. Bij de Dijkstraat en Transportcentrum vormt de winterdijk van de Maas ook een fysieke grens tussen de bebouwing en het open buitengebied.

Binnen deze constellatie van geconcentreerd bebouwd gebied, kernrandzone met open lintvormige bebouwing en open buitengebied wordt een ruimte-voor-ruimte woning in de kernrandzone als passend beschouwd.

Het gebied tussen Provincialeweg – Hagelkruis – Dijkstraat wordt met deze menging aan functies en bebouwing en de sterke fysieke scheiding van het open buitengebied door de winterdijk niet meer als een waardevol open gebied beschouwd.

#### *Landschappelijke inpassing*

Het gebied tussen Provincialeweg, Hagelkruisstraat en Dijkstraat wordt gekarakteriseerd als een open gebied waarin alle bebouwing goed zichtbaar is door een zeer beperkt aanwezig zijnde hogere perceelsbeplanting, met uitzondering van de bosachtige beplanting aan de noordzijde die een sterk scheidingselement is tussen het voorliggende gebied en het grote open akkercomplex dat er ten noorden van ligt.

In aansluiting op de bestaande beperkt aanwezige beplanting is ervoor gekozen om ook op dit nieuwe woonperceel spaarzaam om te gaan met opgaande beplanting.

Luchtfoto plangebied en Maasheggen Luchtfoto omliggende percelen

Hiervoor is onderstaand beplantingsplan opgesteld. De realisatie van dit beplantingsplan is als voorwaardelijke verplichting aan de regels van het bestemmingsplan gekoppeld.

*Beplantingsplan*

Geconcludeerd kan worden dat het plan past binnen de voorwaarden van artikel 3.80 van de Verordening Ruimte Noord-Brabant.

# **Aanduidingen**

In de provinciale verordening is een aantal aanduidingen opgenomen. Aanduidingen liggen altijd over één of meerdere structuren heen en kunnen ook overlappen. De regels ter plaatse van een aanduiding gelden in aanvulling op de regels van de structuren of in afwijking daarvan.

*Figuur 3.2: Plankaart Interim Omgevingsverordening, erfgoed [Provincie Noord-Brabant]*

## **Cultuurhistorisch vlak en Aardkundig waardevol gebied**

Het plangebied is aangeduid als onderdeel van een Cultuurhistorisch vlak en als Aardkundig waardevol. Het gaat hier om het gebied van de Maasvallei en de Maasterrassen. Landschappelijk door de Maas gevormd en dat zich laat kenmerken door een glooiend reliëf en rivierafzettingen. Op grond van artikel 3.28 en 3.29 van de verordening is het beleid in deze gebieden mede gericht op het behoud, herstel of duurzame ontwikkeling van de cultuurhistorische en aardkundige waarden van de omgeving. In het bestemmingsplan Buitengebied van Boxmeer zijn regels opgenomen ter bescherming van deze waarden.

Op de cultuurhistorische waardenkaart is het voorliggende gebied als volgt gekarakteriseerd:

- 1. Maasvallei: Dorpen, zoals Beugen, liggen in een rij op enige afstand van de rivier op het middenterras. Deze zone werd vanouds gebruikt als akkerland. De archeologische waarde is gelegen in de landschappelijke zonering van laag-, midden- en hoogterras. De verschillen in inrichting zijn herkenbaar. Het beeld van het dorp vanuit het landschap en belangrijke details als steilranden, geulen, oude verkavelingen, sporen van oude wegen en oude heggen zijn hier van belang.
*De bouw van een ruimte-voor-ruimte woning past binnen de karakteristiek van het middenterras dat met de dorpen bij uitstek het aangewezen gebied voor bebouwing is in de Maasvallei. Een klein deel van de onbebouwde gronden dat in gebruik is als grasland wordt bebouwd met een woning en wordt verder gebruikt als tuin met grasland.*

*Op de historische kaart van rond 1880 is te zien dat ook in die tijd al bebouwing aan de Dijkstraat aanwezig was, naast de winterdijk.*

*Door de halfopen bebouwing op grotere percelen met lichte beplanting en open tussenruimten wordt een zachte overgang tussen het open landschap en het compacte dorp gemaakt.*

- 2. Maasterras-Noord: Het middenterras van de Maas tussen Boxmeer en Cuijk is een gebied met grote akkercomplexen tussen de dorpen, beekdalen en dorpen. Bijzonder is de pleistocene Maasmeander ten noorden van Beugen. Naar het oosten ging het gebied over in het Maasheggengebied. Op het Maasterras-Noord zijn een groot aantal waardevolle en
kenmerkende elementen te onderscheiden zoals onder andere de akkercomplexen, fossiele Maasmeander met broekbossen, het tracé van de spoorlijn Boxtel-Venlo-Wesel. Deze kenmerkende elementen dienen planologisch beschermd te worden.

De voorliggende locatie behoort tot het overgangsgebied tussen het dorp en het Maasheggengebied. Het is een klein restgebied dat in het gebruik en met de bosachtige beplanting op het noordelijke woonperceel geen aansluiting heeft op het open akkercomplex dat ten noorden van de Hagelkruisstraat is gelegen. De bouw van een ruimte-voor-ruimte woning in dit gebied doet dus geen afbreuk dan de in Maasterras-Noord onderscheiden kenmerkende elementen.

- 3. Maasterrassen: De cultuurhistorische betekenis is gelegen in de opbouw van het landschap in drie niveaus die verschillen in inrichting en in gebruik. Op het middenterras ligt het kralensnoer van dorpen op enige afstand van de rivier op de randen van het middenterras. Hier zijn ook de doorgaande wegen en de grote akkercomplexen gesitueerd. Behoud en herstel van de open akkers, versterken van contrast tussen de gesloten Maasheggen en de open terrasrug, de afwisseling van compacte dorpen en de grotere open akkercomplexen zijn de na te streven ontwikkelingen.
De ruimte-voor-ruimte woning is beoogd in een gebied dat geen onderdeel (meer) uitmaakt van een grootschalig akkercomplex. Het ligt op de rand van het maasterras; aan de overkant van de weg ligt de winterdijk die de fysieke, harde grens tussen het laag- en het middenterras vormt. Bebouwing in dit gebied zou het contrast tussen de open akkers en de compacte dorpen eigenlijk juist kunnen versterken.

- 4. Maasvallei: Het bodemarchief dient duurzaam en in samenhang behouden te blijven. Ter plaatse van onderhavig perceel geldt 'Waarde-Archeologie 3' Omdat de te roeren grond in relatie tot de te verwachten waarden erg beperkt is, is er geen archeologisch onderzoek uitgevoerd. Wanneer ten tijde van de bouw alsnog bodemvondsten worden gedaan, zullen de waarden daarvan nader beoordeeld worden. Met de bouw van één ruimte-voor-ruimte woning vindt naar verwachting geen onevenredige aantasting van het bodemarchief plaats.
Geconcludeerd wordt dat de ruimte-voor-ruimte woning in dit gebied geen aantasting van de cultuurhistorische waarden met zich mee brengt. Misschien kan er op onderdelen zelfs wel van een versterking van deze waarden gesproken worden.

# 3.2.3 Conclusie provinciaal beleid

De beoogde ontwikkeling past binnen de provinciale beleidsuitgangspunten en regels. Functioneel past de functieverandering binnen de doelstellingen voor een gemengde plattelandseconomie. Vanwege de ligging in een cultuurhistorisch waardevol vlak waarbij openheid de te beschermen waarde is, dient bebouwing en landschappelijke inpassing de openheid niet in te perken. In de planuitwerking dient dit tot uitdrukking te komen.

# <span id="page-19-0"></span>**3.3 Regio**

# **3.3.1 Waterbeheerplan 2016-2021 Waterschap Aa en Maas**

Het beleid van het waterschap Aa en Maas is vastgesteld in het Waterbeheersplan 2016 - 2021. Dit plan kent de volgende hoofddoelstelling: 'Het ontwikkelen, beheren en in stand houden van gezonde en veerkrachtige watersystemen, die ruimte bieden aan een duurzaam gebruik voor mens, dier en plant en waarbij de veiligheid is gewaarborgd.' Voor een duurzaam waterbeheer hanteert het waterschap een vijftal doelstellingen:

- zorg voor een duurzame watervoorziening
- zorg voor een veilig en bewoonbaar gebied (minimaliseren van wateroverlast)
- zorg voor gezond, natuurlijk en schoon water
- vergroten van de ecologische en landschappelijke betekenis van water (belevingswaarde)
- optimaliseren van de inspanningen voor de waterbeheerder.

### **3.3.2 Keur 2015**

De Keur is een aanvulling op regels uit de Waterwet en is van toepassing op de rivieren, beken, sloten, grondwater en waterkeringen die in beheer zijn bij het waterschap. Maar ook op alle sloten en watergangen die eigendom zijn van anderen (o.a. agrariërs, tuinders). De voorschriften in de Waterwet en de Keur geven aan wat wel en niet mag en welke plichten er zijn. Denk aan activiteiten zoals het lozen in oppervlaktewater, het onttrekken van grondwater, het dempen van een sloot, of het plaatsen van een duiker of brug. Medewerkers van het waterschap controleren de naleving van de Keur en overtredingen worden bestraft.

Met betrekking tot waterkeringen is van belang 'Beleidsregels voor waterkering, waterkwantiteit en grondwater' van het Waterschap. In deze gaat het om de situering van de nieuwe woning nabij een primaire waterkering (Maasdijk). In de legger Waterkeringen is de Maasdijk als primaire waterkering benoemd, met bijbehorende beschermingszones. Uitgangspunt bij het vaststellen van de beleidsregels voor waterkeringen is te borgen dat de waterkeringen veilig zijn en blijven en dat het waterschap zijn zorgplicht / beheertaak zo efficiënt mogelijk kan blijven uitvoeren. Waterkeringen moeten worden beheerd om te zorgen dat ze – bij diverse waterstanden – stabiel blijven en het water tegenhouden. In de legger zijn de ligging en afmetingen van de waterkeringen opgenomen zoals die volgens de normen zouden moeten zijn. Daarnaast zijn in de legger beschermingszones en het profiel van vrije ruimte opgenomen, waarbinnen restricties gelden aan activiteiten die kunnen worden uitgevoerd.

In onderstaande figuur is het leggerprofiel van een waterkering met bijbehorende zones aangegeven.

*Figuur 3.3: Legger waterkeringen [Waterschap Aa en Maas].*

De planlocatie ligt deels binnen de Beschermingszone B en het Profiel van vrije ruimte. Voor ingrepen en ontwikkelingen die de waterkering kunnen raken, wordt een aantal toetsingscriteria gehanteerd door het Waterschap. Dit zijn de volgende:

- 1. Geen waterkeringtechnische verweving tussen verschillende functies waterkering;
- 2. Voldoen aan vastgestelde normen
- 3. Beheer en onderhoud moeten op een doelmatige wijze mogelijk blijven
- 4. Profiel van vrije ruimte voor toekomstige uitbreiding van waterkering
- 5. Ontgraven en ophogen
- 6. Beperking werkzaamheden in het gesloten seizoen / situaties met hoge waterstanden
- 7. Gebruik van de waterkering gaat niet ten koste van de kwaliteit van de grasmat
- 8. Veiligheid tegen explosies.

Met name criteria 4 en 5 zijn hier van belang. De waterkering moet niet alleen nu maar ook in de toekomst zijn waterkerende functie kunnen blijven behouden. Door klimaatontwikkeling, bodemdaling en aanpassing van normen kan versterking van de waterkering nodig zijn. Voorkomen moet worden dat een dergelijke dijkversterking leidt tot hoge kosten of kapitaalvernietiging. Het waterschap houdt hiermee rekening door het vastleggen van een profiel van vrije ruimte in de legger waterkeringen.

Binnen het profiel van vrije ruimte worden werken alleen toegestaan wanneer een toekomstige dijkversterking niet wordt belemmerd. Hiervan kan worden afgeweken wanneer:

- aannemelijk is dat het profiel van vrije ruimte ter plaatse van het voorgenomen werk in de te voorziene toekomst niet benut zal worden voor een dijkverzwaring;
- sprake is van een zwaarwegend (maatschappelijk) belang en het werk niet of anders op zeer moeilijke wijze is te realiseren. Daarbij worden door de vergunninghouder zoveel mogelijk compenserende, of indien dat niet kan, mitigerende maatregelen genomen;
- het werk een tijdelijk karakter heeft of eenvoudig ongedaan gemaakt kan worden en het werk door en op kosten van de vergunninghouder – voorafgaand aan een eventuele dijkverzwaring wordt verwijderd / ongedaan gemaakt.

In dit geval wordt voorzien in de oprichting van een woning op een onbebouwd perceel. Deze woning komt deels in het profiel van vrije ruimte te liggen. Het plan is voor advies aan het Waterschap voorgelegd. Hieropvolgend heeft op 13 november 2019 een overleg plaatsgevonden bij het Waterschap en is verzocht de woning geheel in zone B te plaatsen en enkel tuin en erfverharding in zone A te leggen. In paragraaf 4.2.6 wordt de inhoudelijke toets verder verwoord.

# **3.3.3 Regionaal Convenant duurzaam (ver)bouwen Noordoost-Brabant**

Het regionaal convenant Duurzaam Bouwen is tot stand gekomen in samenwerking met vijf woningbouwcorporaties (waaronder Mooiland, Brabant wonen en Wonen Vierlingsbeek), 11 gemeenten (waaronder Boxmeer) en de lokale vertegenwoordiging van BouwendNederland (vereniging van bouw- en infrabedrijven) en Uneto-VNI (installatiebedrijven).

Met het afsluiten van dit convenant willen de partijen realiseren dat alle nieuwbouw en renovaties in de woningbouw duurzaam worden uitgevoerd. Duurzaam bouwen richt zich met name op het toepassen van verantwoorde materialen, zuinig omgaan met energie en water en het creëren van een gezond binnenklimaat. Duurzaam bouwen levert niet alleen meer comfort op, het zorgt ook voor lagere woonlasten. Bovendien gaat de kwaliteit van de woning omhoog. Algemene ambities van het convenant zijn:

- energiezuinig (ver)bouwen en het terugdringen van energie- en woonlasten;
- het verbeteren van de levensloopbestendigheid van en in gebouwen;
- het bewustmaken van de eindgebruiker van de meerwaarde van duurzame gebouwen en de mogelijkheden voor het terugdringen van energielasten.

De duurzaamheid van een woning kan uitgedrukt worden in GPR-prestatieniveaus. GPR is een meetinstrument bestaand uit vijf modules (energie, milieu, gezondheid, gebruikskwaliteit en toekomstwaarde). Per module kan een score tussen 0 en 10 worden gehaald. Hoe duurzamer de woning des te hoger de GPR-score.

Alle nieuwe woningen die door de aan het convenant deelnemende partijen gerealiseerd worden, moeten over de vijf thema's een gemiddelde GPR-score van tenminste 7 halen.

### **3.3.4 Beleidsvisie externe veiligheid gemeenten Land van Cuijk**

Samen met de gemeenten in het Land van Cuijk is een tweede regionale beleidsvisie externe veiligheid opgesteld. De beleidsvisie richt zich op het beheersen van externe veiligheidsrisico's in de vijf gemeenten. In de visie van de gemeenten in het Land van Cuijk moeten groepsrisicovraagstukken integraal, dat wil zeggen in onderlinge afstemming tussen alle betrokken beleidsvelden, worden beoordeeld. Pas wanneer de verantwoording met de volwaardige inbreng van alle beleidsvelden heeft plaatsgevonden, kan sprake zijn van integrale besluitvorming. Voorwaarde om dit te bereiken is dat alle aspecten vroeg in het planvormingsproces worden meegenomen. In deze beleidsvisie zijn de risicosituaties geprioriteerd aan de hand van criteria die voor de ruimtelijke ordening, milieubeheer en rampenbestrijding belangrijk zijn. Deze prioritering kan bij de beoordeling van lokale initiatieven en ontwikkelingen richting geven aan de interne advisering bij de gemeenten.

### <span id="page-22-0"></span>**3.4 Gemeente**

Het gemeentelijke beleid dat relevant is voor de ruimtelijke ontwikkeling van de gemeente is neergelegd in de Structuurvisie Boxmeer en in diverse sectorale beleidsnota's. Hierna volgt een uiteenzetting van het relevante gemeentelijke beleid en wordt verantwoord hoe de ruimtelijke ontwikkeling zich tot dit beleid verhoudt.

### **3.4.1 Structuurvisie Boxmeer**

De gemeente Boxmeer beschikt over een ruimtelijke structuurvisie voor de periode tot 2030 (vastgesteld 12 december 2013). In de structuurvisie geeft de gemeente haar ruimtelijke ontwikkelingsvisie voor de lange termijn. Onderlegger voor de structuurvisie vormt de abiotische en landschappelijke structuur. Landschappelijk ligt het plangebied op het Maasterras, op een oud bouwland.

*Figuur 3.4: Structuurvisie Boxmeer, landschapsstructuur [Gemeente Boxmeer]*

*Figuur 3.5: Structuurvisie Boxmeer, Visie op hoofdlijnen [Gemeente Boxmeer]*

Uitgangspunt voor het landelijk gebied is dat uitbreiding van bestaande bebouwing uitgevoerd dient te worden conform bestaande regelgeving en dat het agrarisch functioneren het leidend uitgangspunt is. De oprichting van een ruimte voor ruimte woning is passend binnen het hiervoor bestaande beleid. Omliggende agrarische bedrijven worden als gevolg van dit plan niet in hun functioneren belemmerd.

### **3.4.2 Regeling kwaliteitsverbetering van het landschap gemeente Boxmeer**

Op grond van de Interim Omgevingsverordening Noord-Brabant kunnen ontwikkelingen in het buitengebied alleen plaatsvinden indien deze gepaard gaan met een aantoonbare en uitvoerbare verbetering van de kwaliteiten van het buitengebied.

Om invulling te geven aan de verordening is op 19 maart 2013 de "Regeling Kwaliteitsverbetering van het landschap gemeente Boxmeer" vastgesteld (in 2019 voor het laatst geactualiseerd). Deze regeling gaat ervan uit dat een initiatief moet bijdragen aan het versterken van de ruimtelijke kwaliteit van het buitengebied. In dit geval is sprake van een ruimte voor ruimte ontwikkeling. De realisatie van een ruimte voor ruimte woning is opgenomen in categorie 1. Hiervoor is geen inpassing of tegenprestatie noodzakelijk.

### **3.4.3 Gemeentelijk beleid hogere geluidsgrenswaarden**

De nieuwe Wet Geluidhinder die per 1 januari 2007 van kracht is geworden, verplicht de gemeenten lokaal geluidbeleid ten aanzien van de Hogere Waarde procedure op te stellen. De (geluid) wetgeving geeft handvatten voor het ontwikkelen, opstellen en uitvoeren van lokaal geluidbeleid.

Het geluidbeleid van de Gemeente Boxmeer is vastgelegd in de op 16 april 2013 vastgestelde Geluidnota. Aan de nota is beleid voor industrielawaai toegevoegd. Hiermee wil de Gemeente Boxmeer het toelaten van geluidsproducerende bedrijvigheid reguleren.

De gemeente wil voor haar grondgebied, en zeker bij nieuwe ontwikkelingen, een zo optimaal mogelijke kwaliteit realiseren. Dit wordt mede gerealiseerd door gebiedsgericht milieubeleid. In de Gemeente Boxmeer zijn hiervoor zes gebiedstypen gedefinieerd. De ligging van deze gebiedstypen is weergegeven op een gebiedstypenkaart.

Figuur 3.6 Gebiedstypenkaart

| Gebiedstype | Ambitie<br>geluidkwaliteit | Basis<br>geluidkwaliteit | GES-score<br>geluid | Kwalificatie<br>milieugezondheid<br>van geluid |
|-------------|----------------------------|--------------------------|---------------------|------------------------------------------------|
| A           | Redelijk rustig            | Zeer onrustig            | 2 - 5               | Redelijk - zeer<br>matig                       |
| B           | Rustia                     | Onrustig                 | 1 - 4               | Goed - matig                                   |
| C           | Zeer rustig                | Redelijk rustig          | 0 - 2               | Zeer goed - redelijk                           |
| D           | Onrustig                   | Zeer onrustig            | 4 - 5               | Matig – zeer matig                             |
| E           | Rustig                     | Redelijk rustig          | 1 - 2               | Goed - redelijk                                |
| E           | Zeer rustig                | Rustig                   | 0 - 1               | Zeer goed - goed                               |

Per gebiedstype wordt er door de gemeente een ambitieniveau en een basisniveau voor de geluidkwaliteit en milieugezondheidskwaliteit (GES-scores) gehanteerd. De niveaus worden passend gevonden bij de functie van het gebied en zijn leidend bij het toelaten van nieuwe ontwikkelingen. De gebiedsgerichte ambitie- en basisniveaus bewegen zich binnen de kaders van de vigerende wet- en regelgeving.

Voor wegverkeerslawaai worden voor bepaalde gebiedstypen de wettelijke mogelijkheden volledig benut, voor andere gebiedstypen wordt hier terughoudender mee omgegaan.

Op onderdelen is vanuit oogpunt van realisme een versoepeling, vereenvoudiging, accentverschuiving of verduidelijking doorgevoerd.

Het beleid is vertaald naar te maken afwegingen voor een praktische toepassing in twee uitwerkingsnota's een voor wegverkeerslawaai en een voor industrielawaai.

De uitwerkingsnota's bevatten de vertaling van de ambities naar te maken afwegingen en te stellen voorwaarden bij het maken van ruimtelijke plannen en nemen van besluiten. De landelijke geluidwet- en regelgeving voor vooral RO/verkeer is zeer complex. Invulling van de gemeentelijke beleidsvrijheid kan dat niet veranderen. Daarom zijn de afwegingen en voorwaarden die in de wetgeving staan samengevat in een stroomschema. Dit vergemakkelijkt het toepassen van het beleid in de dagelijkse uitvoeringspraktijk. Door het stroomschema te doorlopen, wordt gestructureerd de afwegingen van het beleid gevolgd. In paragraaf 4.1.3 wordt nader ingegaan op het aspect geluid.

## **3.4.4 Gemeentelijk waterplan**

Het gemeentelijk waterplan beschrijft de visie op water in samenhang voor het gehele watersysteem en de waterketen. Op 6 augustus 2013 heeft het college van B & W het waterplanprojectenboek 2014-2016 vastgesteld. Dit uitvoeringsprogramma is in zeer nauwe samenwerking met het waterschap Aa en Maas opgesteld. Samen met het waterschap streeft de gemeente Boxmeer ernaar om gezamenlijke waterdoelen en streefbeelden voor het totale watersysteem en de totale waterketen tegen de laagst mogelijke maatschappelijke kosten te realiseren. De gemeente wil op zijn minst voldoen aan de verplichtingen die vanuit hogere overheden op de gemeente afkomen: de Europese Kaderrichtlijn Water, het Nationaal Bestuursakkoord Water (Stedelijke wateropgave), de "Wet gemeentelijke watertaken" etc. In het waterplan zijn zeven waterdoelen geformuleerd:

- 1. Een veilig en gezond (grond)watersysteem in 2015.
- 2. Een veerkrachtig en duurzaam (grond)watersysteem in 2015.
- 3. Een optimaal functionerende waterketen in 2015.
- 4. Water als ordenend principe.
- 5. Recreatie en educatie.
- 6. Effectieve waterorganisatie.
- 7. Waterbewustzijn en watercommunicatie.

# **3.4.5 Welstandsnota 2014**

Op 1 januari 2003 is de Woningwet gewijzigd. Een van de wijzigingen had betrekking op de uitoefening van het welstandstoezicht. Ingevolge de Woningwet moeten bouwplannen beoordeeld worden op basis van vooraf vastgelegde welstandscriteria waarin zo concreet mogelijk moet staan wat het criterium 'redelijke eisen van welstand' inhoudt. De beleidsregels van de gemeente Boxmeer zijn in 2004 vastgelegd in de Welstandsnota, die op 16 juli 2014 vervangen is door de op 3 juli 2014 door de gemeenteraad vastgestelde Welstandsnota 2014.

In de Welstandnota 2014 zijn drie welstandsniveaus te onderscheiden:

Het perceel ligt in een gebied met welstandsniveau 2 en er geldt een bebouwingstype W9 (individuele woonbebouwing). Het bouwplan zal beoordeeld worden door de Commissie Ruimtelijke Kwaliteit

# <span id="page-27-0"></span>**4. UITVOERINGSASPECTEN**

# <span id="page-27-1"></span>**4.1 Milieuaspecten**

# **4.1.1 Vormvrije m.e.r.-beoordeling**

Voor dit project hoeft op grond van de Wet milieubeheer geen milieueffectrapport of vormvrije m.e.r.-beoordeling te worden gemaakt.

Mede gelet op wat elders in deze ruimtelijke onderbouwing wordt opgemerkt over de afzonderlijke milieuaspecten, heeft het project geen belangrijke nadelige gevolgen voor het milieu in de zin van het Besluit milieueffectrapportage en de Europese richtlijn.

## **4.1.2 Bedrijven en milieuzonering**

Een goede ruimtelijke ordening voorkomt hinder en gevaar. Dit kan door voldoende afstand te houden tussen milieubelastende activiteiten van bedrijven en gevoelige functies, zoals woningen. Het doel van milieuzonering is om de kwaliteit van het woon- en leefmilieu te handhaven en te bevorderen. Daarnaast kan milieuzonering bedrijven voldoende zekerheid bieden om hun activiteiten duurzaam uit te kunnen voeren. De handreiking Bedrijven en milieuzonering van de Vereniging van Nederlandse Gemeenten (VNG) geeft richtafstanden om de milieuzonering van bedrijven te kunnen bepalen.

### *Verantwoording*

Ten westen van de planlocatie is een plantenkwekerij gevestigd. Op grond van de VNG-publicatie dient tot dergelijke bedrijven een afstand van 30 meter in acht genomen te worden in verband met geluid. Aan deze afstand wordt voldaan met het voorliggende bouwplan.

Geconcludeerd mag worden dat de richtafstanden gehaald worden zodat over en weer geen nadelige invloeden zullen worden ondervonden.

## **4.1.3 Geluid**

Het is van belang om mensen te beschermen tegen geluidshinder en tegen nadelige gezondheidseffecten door geluid. Het belangrijkste wettelijke kader hiervoor is de Wet geluidhinder (Wgh). Deze wet biedt geluidsgevoelige gebouwen en terreinen bescherming tegen geluidhinder van wegverkeerlawaai, spoorweglawaai en industrielawaai door zonering. Geluidsgevoelige gebouwen zijn woningen en andere geluidsgevoelige gebouwen. Dat zijn onderwijsgebouwen, ziekenhuizen en verpleeghuizen, verzorgingstehuizen, psychiatrische inrichtingen en kinderdagverblijven.

Binnen bepaalde afstanden (zones) van verschillende geluidsbronnen gelden grenswaarden voor de geluidsbelasting op gevoelige gebouwen en terreinen. Hierbij is een ondergrens (voorkeursgrenswaarde) en een bovengrens (maximaal toelaatbare grenswaarde) opgenomen. Ook gelden er grenswaarden voor het akoestische klimaat in de gebouwen zelf.

Een ruimtelijke ontwikkeling kan betrekking hebben op het realiseren van een geluidgevoelige functie en/of op het toevoegen van een nieuwe geluidsbron. In het kader van een goede ruimtelijke ordening dient voor alle functies die gevoelig zijn voor geluid bepaald te worden of na realisering van de ruimtelijke ontwikkeling sprake is van een aanvaardbaar woon- en leefklimaat. Zoals in paragraaf 3.4.3 is vermeld, heeft de gemeente Boxmeer haar eigen geluidbeleid waaraan ook getoetst dient te worden. Dit beleid geeft invulling aan de gemeentelijke beleidsvrijheid hoe om te gaan met het milieuaspect geluid van wegverkeer en inrichtingen, voor nieuwe situaties waarvoor de gemeente Boxmeer verantwoordelijk is.

De planlocatie ligt in de geluidzone van de Beugense Maasstraat, dit is een 60 km/u weg. De Wet geluidhinder als ook het geluidbeleid van de gemeente Boxmeer zijn voor deze ontwikkeling dan ook van toepassing. Volgens het gemeentelijk beleid valt het gebied in gebiedstype D. De ambitiewaarde voor dit gebied is vastgesteld op 58 dB en de basiswaarde op 63 dB.

Uit de indicatieve kaart met geluidbelasting lijkt de planlocatie te kunnen voldoen aan de voorkeursgrenswaarden. Een akoestisch onderzoek moet uitwijzen wat de precieze geluidbelasting op de te ontwikkelen woning is.

*Figuur 4.1 indicatieve geluidbelasting wegverkeer [Gemeente Boxmeer]*

## Verantwoording

Onderhavig plan ziet op de ontwikkeling van een nieuw geluidgevoelig object, een woning. Om te kunnen bepalen of voldaan kan worden aan de genoemde waarden van de Wet geluidhinder en gemeentelijk beleid is een akoestisch onderzoek uitgevoerd. Dit onderzoek (M & A Omgeving bv, rapport 219-BD-srm2-v1, d.d. 10 oktober 2019) is als bijlage 2 bijgevoegd.

Toetsing van de berekende geluidbelastingen aan de voorkeursgrenswaarde en maximale ontheffingswaarde dient per geluidbron (weg) afzonderlijk te geschieden op de gevels van de geluidgevoelige bestemming. De voorkeursgrenswaarde bedraagt bij nieuwe bestemmingen met een woonfunctie 48 dB. Verder is bij aanwezige wegen en nog niet geprojecteerde geluidgevoelige woonfuncties, onder bepaalde voorwaarden een ontheffing tot maximaal 63 (wegen binnen bebouwde kom) mogelijk.

Uit de berekeningen blijkt dat ten gevolge van zowel de Beugense Maasstraat als de Provincialeweg de waarde van 48 dB niet overschreden wordt. De geluidbelastingen blijven dus ook onder de maximale ontheffingswaarden van 63 dB. De hoogste geluidsbelasting op de achtergevel van de woning bedraagt 41 dB. De geluidsbelastingen zijn inclusief de wettelijke aftrek conform artikel 3.4 van het Reken- en meetvoorschrift geluidhinder 2012. De hoogste cumulatieve geluidsbelasting op de gevels van de nieuwe woning bedraagt 46 dB. De binnenwaarde in de verblijfsruimten wordt getoetst / gewaarborgd door de vereisten uit het Bouwbesluit, te weten 33 dB. Om deze binnenwaarde te halen, moet bij onderhavig project met deze geluidsbelasting op de gevel een minimale geluidsisolatie van (46-33=) 13 dB worden bereikt. Dit zal, door de minimaal vereiste gevelwering van 20 dB uit het Bouwbesluit, per definitie worden gehaald. Hierdoor is een goed woon- en leefklimaat ook in de woning gegarandeerd.

Akoestisch is er derhalve geen belemmering voor de oprichting van de woning.

# **4.1.4 Geur**

De Wet geurhinder en veehouderij (Wgv) is het beoordelingskader voor geur bij omgevingsvergunningen voor de activiteit milieu. Het gaat uitdrukkelijk om agrarische geur van landbouwhuisdieren uit dierstallen. Het Besluit algemene regels inrichtingen milieubeheer, beter bekend als het Activiteitenbesluit milieubeheer, bevat vergelijkbare bepalingen voor agrarische bedrijven die vallen onder dat besluit en geen omgevingsvergunning voor de activiteit milieu nodig hebben. Voor ruimtelijke plannen is deze wet van belang voor het realiseren van nieuwe geurgevoelige objecten in de omgeving van veehouderijen (de zogenaamde omgekeerde werking). Daarnaast moet voorkomen worden dat geurgevoelige objecten te dicht bij een veehouderij komen te liggen.

Met minimumafstanden en maximale waarden voor geurbelasting krijgen geurgevoelige objecten bescherming tegen overmatige geurhinder. De Wgv maakt onderscheid tussen dieren met geuremissiefactoren en dieren zonder geuremissiefactoren. Voor dieren met geuremissiefactoren gelden waarden voor geurbelasting en minimumafstanden voor (voormalige) bedrijfswoningen bij andere veehouderijen. Voor dieren zonder geuremissiefactoren gelden alleen minimumafstanden.

Voor wat betreft geurhinder van veehouderijen moet bekeken worden of er niet iemand onevenredig in zijn belangen geschaad wordt (belang omliggende veehouderijen) en of er ter plaatse een goed woon- en leefklimaat kan worden gegarandeerd (belang geurgevoelig object).

#### Verantwoording

De gemeente heeft voor de sturing van de geurbelasting in haar gemeente een gemeentelijke geurverordening opgesteld. Hiermee wil de gemeente op langere termijn de geurbelasting terugdringen. Voor de afweging welke normen in de verordening opgenomen moesten worden is een geurvisie opgesteld. Hieruit blijkt dat de geurbelasting op het plangebied in 2015 minder dan 3 ouE/m3 bedraagt. Wat volgens de gemeentelijke, maar ook de provinciale regels een zeer goed woon- en leefklimaat is. De ruimtelijke ontwikkeling wordt niet belemmerd door het aspect geur.

*Figuur 4.2 Geurgebiedsvisie, feitelijke achtergrondbelasting 2015 [Gemeente Boxmeer]*

### **4.1.5 Bodemkwaliteit**

De gemeente Boxmeer sluit in haar lokale bodembeleid aan bij het Besluit bodemkwaliteit en zet in op duurzaam gebruik van de ondergrond om de milieudoelstellingen zoals door de Rijksoverheid onder andere om te komen tot een afname van de CO2-uitstoot, een beheersing van (eventueel) aanwezige bodemverontreiniging per 2030 (landsdekkend beeld) het inzichtelijk maken van de diverse grondstromen en het tegengaan van verspreiding van bodemverontreiniging. Met het gemeentelijk bodembeleid worden mogelijkheden geschapen om binnen het gemeentelijke beheersgebied op een milieuverantwoordelijke wijze met zo min mogelijk financiële consequenties secundaire grondstoffen opnieuw te gebruiken.

Het bodembeleidsplan heeft betrekking op het grondgebied van de gemeente Boxmeer en biedt een overkoepelend kader. De bodemkwaliteitskaart en de regels voor grondverzet uit het bodembeheerplan (2006) zijn nog steeds geldig en het bodembeleidsplan verwijst naar de relevante delen en geeft daar waar nodig aanvullingen.

### Verantwoording

Wat betreft bodem is er geen aanleiding om een bodemverontreiniging te vermoeden. In het bodeminformatiesysteem zijn geen gegevens bekend waaruit blijkt dat de bodem verontreinigd of verdacht is van bodemverontreiniging. Ook uit de historische toets is dit gebleken (bijlage 3).

### **4.1.6 Externe veiligheid**

Externe veiligheid heeft betrekking op de risico's die mensen oplopen als gevolg van mogelijke ongelukken met gevaarlijke stoffen bij bedrijven, transportroutes (wegen, spoorwegen en waterwegen) en buisleidingen. Omdat de gevolgen van een ongeluk met gevaarlijke stoffen groot kunnen zijn, zijn de aanvaardbare risico's vastgelegd in diverse besluiten. De belangrijkste zijn:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transportroutes (Bevt).

Binnen de beleidskaders voor deze drie typen risicobronnen staan altijd twee kernbegrippen centraal: het plaatsgebonden risico en het groepsrisico. Hoewel beide begrippen onderlinge samenhang vertonen, zijn er belangrijke verschillen. Hieronder worden beide begrippen verder uitgewerkt.

## *Plaatsgebonden risico (PR)*

Het plaatsgebonden risico geeft de kans, op een bepaalde plaats, om te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergeven met zogeheten risicocontouren: lijnen die punten verbinden met eenzelfde PR. Binnen de 10-6 contour (welke als wettelijk harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6 contour niet als grenswaarde, maar als een richtwaarde.

### *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd én verantwoord door het bevoegd gezag.

#### *Verantwoordingsplicht groepsrisico*

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht.

| Bron                  | Wanneer groepsrisicoverantwoording?                                        |
|-----------------------|----------------------------------------------------------------------------|
| Inrichtingen (Bevi)   | Altijd wanneer binnen invloedsgebied een ruimtelijk besluit wordt genomen. |
| Buisleidingen (Bevb)  | Altijd wanneer binnen invloedsgebied een ruimtelijk besluit wordt genomen. |
|                       | Er kan echter worden volstaan met een beperkte verantwoording wanneer:     |
|                       | 1.<br>het groepsrisico lager is dan 0,1 keer de oriëntatiewaarde, of       |
|                       | 2.<br>de toename minder is dan 0,1 keer de oriëntatiewaarde, of            |
|                       | 3.<br>personen zich buiten de 100% letaliteitgrens bevinden.               |
|                       | Bij een beperkte verantwoording hoeven alleen zelfredzaamheid en           |
|                       | bestrijdbaarheid beschouwd te worden.                                      |
| Weg, spoorweg of      | Altijd wanneer binnen invloedsgebied een ruimtelijk besluit wordt genomen. |
| binnenwater<br>(Bevt) | Er kan echter worden volstaan met een beperkte verantwoording wanneer:     |
|                       | 1.<br>het groepsrisico lager is dan 0,1 keer de oriëntatiewaarde, of       |
|                       | 2.<br>de toename minder is dan 0,1 keer de oriëntatiewaarde, of            |
|                       | 3.<br>personen zich buiten de 200 meter-zone bevinden.                     |
|                       | Bij een beperkte verantwoording hoeven alleen zelfredzaamheid en           |
|                       | bestrijdbaarheid beschouwd te worden.                                      |

Indien de verantwoordingsplicht niet juist is uitgewerkt terwijl dit wel verplicht is, kan dit tot vernietiging van het ruimtelijk besluit door de Raad van State leiden. Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat benodigde de veiligheidsverhogende maatregelen genomen zijn. Tot slot wordt in het kader van een 'goede ruimtelijke ordening' (artikel 3.1 Wro) getoetst aan eventueel van toepassing zijnde veiligheidsafstanden uit het Activiteitenbesluit en effectafstanden uit de '*Circulaire effectafstanden LPG-tankstations*'.

# **Beleidsvisie externe veiligheid gemeenten Land van Cuijk**

De gemeente Boxmeer heeft samen met de gemeenten in het Land van Cuijk een regionale beleidsvisie externe veiligheid opgesteld. De beleidsvisie richt zich op het beheersen van externe veiligheidsrisico's in de gemeenten Boxmeer, Cuijk, Grave, Mill en Sint Hubert en Sint Anthonis. De gemeenten hebben gekozen voor een gezamenlijke aanpak bij het opstellen van deze beleidsvisie omdat externe veiligheid veelal grensoverschrijdend is. Wanneer geen goede ruimtelijke scheiding van risico's en risico-ontvangers wordt bereikt kunnen nieuwe knelpunten ontstaan. De gemeenten zetten daarom in op het maken van keuzes ten aanzien van ruimtelijke kwaliteit en streven naar een logische en verantwoorde scheiding tussen de risicovolle activiteiten en kwetsbare groepen.

Bij de verantwoording van het groepsrisico wordt een brede afweging van belangen van diverse beleidsvelden verwacht. Het integrale karakter van deze groepsrisicoverantwoording maakt dat nadrukkelijk afstemming moet plaatsvinden tussen de beleidsvelden ruimtelijke ordening, milieubeheer en de rampenbestrijding. In de visie van de gemeenten in het Land van Cuijk moeten groepsrisicovraagstukken daarom integraal, dat wil zeggen in onderlinge afstemming tussen alle betrokken beleidsvelden, worden beoordeeld. Pas wanneer de verantwoording met de volwaardige inbreng van alle beleidsvelden heeft plaatsgevonden, kan sprake zijn van integrale besluitvorming. Voorwaarde om dit te bereiken is dat alle aspecten vroeg in het planvormingsproces worden meegenomen.

# Verantwoording

Bij het opstellen of wijzigen van ruimtelijke plannen dient ten aanzien van externe veiligheid naar verschillende aspecten te worden gekeken, namelijk:

- bedrijven waar opslag en/of productie van gevaarlijke stoffen plaatsvindt (bijvoorbeeld een tankstation);
- vervoer van gevaarlijke stoffen over wegen, spoor, water;
- vervoer van gevaarlijke stoffen via buisleidingen;
- propaantanks bij particulieren.

# **Advies Omgevingsdienst Brabant Noord (ODBN)**

De omgevingsdienst heeft op 21 maart 2019 een advies uitgebracht (bijlage 4). Het plangebied ligt binnen de risicocontour van de N610, waarover transport van gevaarlijke stoffen plaatsvindt. Het groepsrisico is echter beperkt verantwoord en wordt aanvaardbaar geacht gezien:

- het geringe groepsrisico en vrijwel gelijkblijvende hoogte hiervan, en
- de goede mogelijkheden binnen het plangebied voor de zelfredzaamheid van personen.

Het plan voldoet aan de voorwaarden uit de beleidsvisie externe veiligheid van de gemeente Boxmeer (Land van Cuijk).

Ten aanzien van het aspect externe veiligheid zijn er geen belemmeringen voor het plan.

## **4.1.7 Luchtkwaliteit**

Het beleid en de regelgeving over luchtkwaliteit hebben tot doel om mensen te beschermen tegen de gezondheidseffecten van luchtverontreiniging. Ze bevatten luchtkwaliteitsnormen voor verschillende stoffen. Ruimtelijke plannen met mogelijke gevolgen voor de luchtkwaliteit dienen getoetst te worden aan afdeling 5.2 van de Wet milieubeheer. Deze wet bevat grenswaarden voor de stoffen zwaveldioxide, stikstofdioxide, stikstofoxiden, fijnstof, lood, benzeen en koolmonoxide in de buitenlucht. In Nederland zijn de maatgevende luchtverontreinigende stoffen stikstofdioxide (NO2) en fijnstof (PM10). Overschrijding van de grenswaarden van andere stoffen komt bijna niet voor. De wet maakt onderscheid tussen kleine en grote ruimtelijke projecten.

Kleine projecten verslechteren de luchtkwaliteit 'niet in betekende mate' (NIBM). Deze projecten hoeven niet meer beoordeeld te worden op luchtkwaliteit. Ze zijn namelijk zo klein dat ze geen wezenlijke invloed hebben op de luchtkwaliteit. Er is geen belemmering als een klein project niet of nauwelijks bijdraagt aan luchtverontreiniging, óók niet in overschrijdingsgebieden (gebieden met te veel luchtvervuiling). De ministeriële Regeling NIBM geeft aan in welke gevallen een nieuw project in ieder geval een NIBM-project is. Dit is bijvoorbeeld het geval als het gaat om kleinere bedrijven zoals akkerbouw- of tuinbouwbedrijven, er minder dan 1.500 woningen worden gebouwd bij minimaal één ontsluitingsweg, of bijvoorbeeld minder dan 100.000 m2 bruto vloeroppervlak kantoorruimte wordt ontwikkeld.

### Verantwoording

Onderhavige ontwikkeling ziet op de ontwikkeling van één nieuwe woning. Daarmee kan deze ontwikkeling per definitie aangemerkt worden als een NIBM-project. Luchtkwaliteit vormt daarmee geen belemmering voor de planontwikkeling.

# <span id="page-32-0"></span>**4.2 Fysieke aspecten**

### **4.2.1 Archeologie**

Binnen het plangebied voorkomende waarden op het vlak van archeologie of cultuurhistorie dienen te worden gerespecteerd en beschermd, mogelijk zelfs bevorderd. Bij ontwikkelingen moet proactief rekening worden gehouden met de aanwezige waarden. Achtereenvolgens komen archeologie en cultuurhistorie aan bod.

### Wet op de archeologische monumentenzorg

In de Wet op de archeologische monumentenzorg (Wamz), aangenomen in 2006, is het doel van het in 1992 gesloten Verdrag van Valletta (Malta) verwerkt. Het doel is bescherming van het archeologische erfgoed als bron van het Europese gemeenschappelijke geheugen en als middel voor geschiedkundige en wetenschappelijke studie. Om dat doel te bereiken moet de wetgever het archeologisch erfgoed betrekken bij de ruimtelijke ordening. Met de Wamz wordt het Verdrag van Valletta in de Nederlandse wetgeving geïmplementeerd. De kern van de wet is dat gemeenten verantwoordelijk worden voor de archeologische monumentenzorg binnen de gemeentegrenzen. Bij de vaststelling van een ruimtelijk plan dient de gemeente rekening te houden met de in de grond aanwezige, dan wel te verwachten archeologische waarden.

## Nota Archeologie gemeente Boxmeer

In het voorjaar van 2008 heeft het college van burgemeester en wethouders van de gemeente Boxmeer de startnotitie archeologiebeleid vastgesteld. In die notitie is een aantal beslispunten vastgelegd ten aanzien van het toekomstige archeologiebeleid in de gemeente Boxmeer. Vervolgens zijn de beslispunten vastgelegd in een beleidsplan met bijbehorende beleidskaart, die uiteindelijk door de gemeenteraad op 14 mei 2009 zijn vastgesteld.

Op de beleidskaart is het grondgebied van de gemeente Boxmeer verdeeld in vijf gebieden en voor vier gebieden zijn bestemmingsplanregels opgesteld:

- Waarde archeologie 1: rijksmonument;
- Waarde archeologie 2: archeologisch waardevol gebied A en B;
- Waarde archeologie 3: archeologisch onderzoeksgebied A;
- Waarde archeologie 4: archeologisch onderzoeksgebied B;

Figuur 4.3: Archeologische beleidsadvieskaart [gemeente Boxmeer]

## **4.2.2 Cultuurhistorische waarden**

Op provinciaal niveau moet rekening worden gehouden met de Verordening Ruimte Noord-Brabant en de Cultuurhistorische waardenkaart 2010. Op grond van het Besluit ruimtelijke ordening moet beschreven worden op welke manier met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden.

*Figuur 4.4: uitsnede Cultuurhistorische Waardenkaart Noord-Brabant [Provincie Noord-Brabant]*

### *Verantwoording archeologie*

Het plangebied is gelegen in het archeologisch onderzoeksgebied A. In Onderzoeksgebied A geldt een onderzoekplicht indien bouwwerken worden opgericht of werkzaamheden worden verricht met een groter oppervlak dan 2.500 m2 en dieper dan 50 cm beneden maaiveld. Een nader archeologisch onderzoek wordt in deze niet noodzakelijk geacht aangezien de verstoring van de bodem minder dan deze normen bedraagt. Het bestemmingsvlak als geheel heeft wel een oppervlakte van meer dan 2.500 m2. Om deze reden zal een stelsel worden opgenomen. Verder geldt de algemene meldingsplicht op grond van de Wet op de archeologische monumentenzorg (Wamz).

### *Verantwoording cultuurhistorie*

Op grond van de Cultuurhistorische Waardenkaart van de provincie Noord-Brabant is het plangebied gesitueerd in een cultuurhistorisch vlak (vanwege de situering in de Maasvallei). In het plangebied zelf is geen monumentale of cultuurhistorische waardevolle bebouwing aanwezig.

Voorliggend plan ziet op toevoeging van één woning. Er worden geen ontwikkelingen mogelijk gemaakt die een negatief effect hebben op de cultuurhistorische waarden van de omgeving (akkercomplex). De beschermende regels vanuit de Verordening Ruimte en het bestemmingsplan blijven onverminderd van kracht. Cultuurhistorie vormt daarmee geen belemmering voor de beoogde planontwikkeling.

# **4.2.3 Flora en fauna**

Op 1 januari 2017 is de nieuwe Wet natuurbescherming in werking getreden. Hiermee zijn de Natuurbeschermingswet 1998, de Flora en Faunawet en de Boswet opgegaan in één nieuwe wet. De wet heeft tot doel om de biodiversiteit in Nederland te beschermen. In de Wet natuurbescherming worden gebiedsbescherming, soortenbescherming en bosbescherming in aparte delen behandeld, voortbouwend op de drie vervangen wetten.

### Gebiedsbescherming: Natura 2000

De Natura 2000-gebieden vormen een Europees netwerk van beschermde natuurgebieden. Deze gebieden zijn aangewezen op grond van de Vogel- en Habitatrichtlijn en genieten op basis daarvan wettelijke bescherming. In Natura 2000-gebieden worden bepaalde diersoorten en hun natuurlijke leefomgeving beschermd om de biodiversiteit te behouden. De meest nabij gelegen gebieden liggen zijn de Oeffelter Meent op een afstand van circa 3,5 kilometer en de Maasduinen in de gemeente Bergen (L) op een afstand van circa 3 kilometer

*Figuur 4.5: Natura2000 gebieden [AERIUS]*

Gezien deze afstand en de aard van het plan, zijn er voor de beschermde gebieden geen significante negatieve effecten te verwachten als gevolg van het plan.

### Gebiedsbescherming: Natuur Netwerk Brabant

Het Natuur Netwerk Brabant (NNB) is een samenhangend netwerk van natuurgebieden en landbouwgebieden met natuurwaarden van (inter-)nationaal belang. Voorbeelden van dergelijke gebieden in Brabant zijn: de bossen, de heide en vennen, de stuifduinen, de schraalgraslanden en wateren zoals rivieren en beken. Het doel van het NNB-beleid is het veiligstellen van ecosystemen en het realiseren van leefgebieden met goede condities voor de biodiversiteit. Deze leefgebieden zijn belangrijk voor dier- en plantensoorten.

Figuur 4.6: Natuur Netwerk Brabant [Provincie Noord-Brabant]

Het Natuur Netwerk Brabant hangt samen met het Natuur Netwerk in de andere delen van Nederland en met het Europese net van natuurgebieden, bekend onder de naam Natura 2000. Het NNB bestaat uit:

- bestaande natuur- en bosgebieden;
- gerealiseerde nieuwe natuur. Dit zijn gronden die met subsidie uit het Natuurbeheerplan zijn gerealiseerd als nieuwe natuur en waar de landbouwfunctie of een andere nietnatuurbestemming is verdwenen;
- nog niet gerealiseerde nieuwe natuur. Dit zijn meestal agrarische gronden die in het Natuurbeheerplan zijn aangewezen als nieuwe natuur, maar waar de gewenste natuurfunctie nog niet is gerealiseerd. De oude functie of bestemming is nog aanwezig;
- ecologische verbindingszones.

In de directe omgeving van het plangebied bevindt de NNB zich vooral ten oosten, de maasvallei. Gezien de aard en beperkte omvang van het plan, zijn er voor de beschermde gebieden geen significante negatieve effecten te verwachten.

#### Soortenbescherming

Ruimtelijke ontwikkelingen kunnen leiden tot verstoring, aantasting van broedplaatsen en vernietiging van verblijfplaatsen van beschermde soorten. Dit kan er toe leiden dat het voortbestaan van de soort op termijn in gevaar komt. Om dit te voorkomen beschermt de Wet natuurbescherming in het wild levende planten- en diersoorten. De mate van bescherming hangt af van de zeldzaamheid en kwetsbaarheid van de soort.

De Wet natuurbescherming kent drie algemene beschermingsregimes:

- Vogels in de zin van de Vogelrichtlijn
- Dieren en planten, genoemd in de bijlagen bij de Habitatrichtlijn en in de Europese verdragen van Bonn en Bern
- Overige soorten, als bedoeld in bijlagen A en B bij de Wet natuurbescherming

De wet hanteert het nee, tenzij principe ten aanzien van beschermde inheemse soorten: schadelijke handelingen zijn verboden, tenzij er een uitzondering voor is gemaakt. Wel is het mogelijk om een vrijstelling of ontheffing aan te vragen. In hoofdstuk 3 van de Wet natuurbescherming is per categorie bepaald welke verboden gelden en onder welke voorwaarden ontheffing of vrijstelling kan worden verleend.

De ontwikkeling vindt plaats op een in agrarisch gebruik zijnd perceel. De directe omgeving van het plangebied bestaat uit agrarische cultuurgronden die agrarisch gebruikt worden. Verwacht mag worden dat buiten de algemene voorkomende natuurwaarden het gebied geen specifieke ecologische betekenis heeft vanwege het ontbreken van geschikte biotoop.

Het plan leidt mogelijk tot diverse handelingen en werkzaamheden die consequenties kunnen hebben voor beschermde soorten. Dit betreft: bouwrijp maken van het terrein en het oprichten van bebouwing. In het kader van de Wet natuurbescherming dient inzicht gegeven te worden in de te verwachten effecten van deze ingrepen op beschermde soorten. Het criterium om de invloed van een handeling of activiteit op een soort te beoordelen is dat de gunstige staat van instandhouding van de soort niet mag worden aangetast door de voorgenomen ontwikkeling.

Om te kunnen bepalen of het plangebied van betekenis is voor beschermde soorten, is een quick scan flora en fauna uitgevoerd. Deze quick scan is als bijlage 5 bijgevoegd (M & A Omgeving bv, rapport 219-BDij-nw-v1, d.d. 11 oktober 2019). Hieronder zijn de conclusies ervan weergegeven.

#### Verantwoording

Uit literatuuronderzoek is gebleken dat het mogelijk is dat in het gebied beschermde flora of fauna (voornamelijk broed- en wintervogels) voor kunnen komen. In de nabijheid van het perceel zijn tijdens het veldbezoek in september 2019 echter geen waarnemingen gedaan van schaarse soorten. Ook rondom het perceel zijn bij de inventarisaties geen waarnemingen gedaan van beschermde soorten (waaronder Huismussen, Gierzwaluwen en vleermuissoorten). Voor deze soorten zijn geen permanente verblijfplaatsen aanwezig op het perceel of de directe omgeving. Het veldonderzoek, uitgevoerd in de dagperiode op 26 september 2019, is buiten het broedvogelseizoen uitgevoerd. Daarom is er speciale aandacht besteed aan andere kenmerken van broedende vogelsoorten. Onder andere uitwerpselen van broedvogelsoorten en hun kuikens, achtergebleven nestmaterialen, vraatsporen en uitwerpselen zijn kenmerken waarop speciaal is gelet. Het veldonderzoek kan daarom als vrij uitvoerig worden beschouwd. Omdat op het perceel geen bebouwing of bomen aanwezig zijn, is er geen kans op aanwezigheid van verblijfplaatsen van vleermuizen of jaarrond beschermde soorten zoals Huismussen en Gierzwaluwen. Op gepaste afstanden tot het plangebied is een aantal beschermde natuurgebieden aanwezig. De invloed van het plangebied hierop is te verwaarlozen.

Door de realisatie van een woning op het perceel, wordt het karakter van het gebied op een nauwelijks beïnvloed. Het open karakter buiten het perceel blijft geheel behouden en door de groenontwikkeling op het woonperceel, wordt een positief effect bewerkstelligd op de nest- en foerageermogelijkheden van verschillende fauna.

#### Conclusie

Onder de hierboven genoemde omstandigheden kan voorkomen worden dat er overtreding van de Wet natuurbescherming zal plaatsvinden. Bij de werkzaamheden dient niettemin aandacht te worden besteed aan eventuele verstoring van natuurwaarden in het algemeen.

Door extra zorg hieraan de besteden tijdens de werkzaamheden, wordt vermeden dat de dieren hiervan te veel hinder zullen ondervinden.

Verder kan aangenomen worden dat alle in het plangebied voorkomende vogelsoorten buiten het broedseizoen voldoende mobiel zijn om zich te verplaatsen naar geschikt leefgebied in de omgeving. Wel geldt in het algemeen de zorgplicht. Ten aanzien van vogelsoorten geldt dat indien de werkzaamheden buiten het broedseizoen plaatsvinden (half maart tot half juli), geen overtreding plaats zal vinden van de wetgeving ten opzichte van vogels. Het aanvragen van een ontheffing is dan niet aan de orde.

Op grond van deze quick scan kan geconcludeerd worden dat er geen belemmeringen zijn voor de plannen op grond van de natuurwaarden.

#### Bescherming houtopstanden

Houtopstanden die onder de werking van de Wet natuurbescherming vallen, mogen alleen worden gekapt als aan bepaalde voorwaarden is voldaan. De kap moet van tevoren worden gemeld bij Gedeputeerde Staten van de provincie. Na de (gemelde) kap dient de eigenaar van de houtopstand ervoor te zorgen dat drie jaar na het kappen van het bos, hetzelfde areaal bos aanwezig is in de vorm van jonge beplanting. Provinciale Staten kunnen in een verordening regels stellen over het indienen van de melding en over de wijze waarop moet worden herbeplant. Het kappen van beschermde bomen is in dit geval niet aan de orde.

#### Algemene zorgplicht

In artikel 1.11 van de Wet natuurbescherming is een algemene zorgplicht opgenomen voor een ieder om voldoende zorg te dragen voor Natura 2000-gebieden, voor bijzondere nationale natuurgebieden en voor alle in het wild levende dieren en planten en hun directe leefomgeving.

#### **4.2.4 Leidingen**

In het plangebied zijn geen leidingen met een planologisch relevante beschermingszone gelegen, noch overlapt een beschermingszone van een planologisch relevante leiding het plangebied.

### **4.2.5 Verkeer en parkeren**

#### Verkeer

De Dijkstraat ligt binnen de bebouwde kom van Beugen in een 30 km zone aan de oostzijde van de gebiedsontsluitingsweg, de Provincialeweg. De rijbaan van de Dijkstraat is slechts 3 meter breed en ligt naast een dijk. Er zijn geen langzaam verkeer voorzieningen. Er is geen sprake van doorgaand verkeer, enkel bestemmingsverkeer. Dit maakt dat de verkeersintensiteiten zeer laag zijn.

Verwacht wordt dat het aantal verkeersbewegingen dat door de toevoeging van een woning en een mantelzorgwoning gegenereerd wordt, niet wezenlijk zal toenemen.

Er zijn ter plaatse geen problemen bekend of te verwachten in verband met capaciteit en veiligheid. Het plan is inpasbaar in het lokale verkeersbeeld.

#### Parkeren

Op grond van de gemeentelijke Parkeernota geldt dat indien uitbreiding van bebouwing leidt tot toename van de parkeerbehoefte, de verzoeker op eigen terrein in de benodigde parkeerbehoefte dient te voorzien. De gemeente Boxmeer beschikt daartoe over een Nota Parkeernormen uit 2015 waaraan voldaan dient te worden. Voor vrijstaande woningen geldt een parkeernorm van 2,3 voor een aanleunwoning is die 1,2. Op eigen terrein dient derhalve voldaan te worden aan de parkeerbehoefte van 4 parkeerplaatsen. Er is voldoende ruimte om op eigen terrein te voorzien in parkeren.

### **4.2.6 Waterhuishouding**

Het Besluit ruimtelijke ordening (Bro) verplicht een watertoets voor ruimtelijke plannen waarin waterbelangen spelen. De watertoets omvat het gehele proces van vroegtijdig informeren, adviseren, afwegen en uiteindelijk beoordelen van de in ruimtelijke plannen voorkomende waterhuishoudkundige aspecten. Het doel van de watertoets is het evenwichtig meewegen van de waterbelangen in het ruimtelijke planvormingsproces om te komen tot een veilig, gezond en

duurzaam watersysteem. Zowel kwantiteit als kwaliteit zijn daarbij belangrijk. Het benutten van kansen en het combineren van functies wordt hierbij nagestreefd.

Bij nieuwe ruimtelijke ontwikkelingen hanteert het waterschap een aantal beleidsuitgangspunten ten aanzien van het duurzaam omgaan met water, die van belang zijn als vertrekpunt van het overleg tussen initiatiefnemer en waterbeheerder. Bij nieuwe ruimtelijke ontwikkelingen dient de initiatiefnemer invulling te geven aan onder andere deze beleidsuitgangspunten:

- gescheiden houden van vuil water en schoon hemelwater
- doorlopen van de afwegingsstappen 'hergebruik, infiltratie, buffering en afvoer'
- hydrologisch neutraal bouwen
- water als kans
- meervoudig ruimtegebruik
- voorkomen van vervuiling
- wateroverlast vrij bestemmen
- waterschapsbelangen.

#### Waterhuishoudkundige situatie

Het plangebied ligt binnen het stroomgebied van de Maas. In de directe omgeving bevinden zich geen waterwingebieden of grondwaterbeschermingsgebieden. Ten oosten van het plangebied ligt buitendijks een A-watergang die afwatert op de Maas.

De bodem bestaat uit rivierkleigrond (type KRd1, ooivaaggrond) met een diepe grondwaterstand (GWT VIII). Gezien de gemiddeld hoogste grondwaterstand (> 200 cm –mv) kan geconcludeerd worden dat er voldoende drooglegging is en de bodem in principe geschikt is voor de beoogde ruimtelijke ontwikkeling. De locatie is gesitueerd in een gebied met infiltratiemogelijkheden. Uit een vergelijking van de nieuwe situatie met de bestaande situatie, kan de toe- c.q. afname van de hoeveelheid verhard oppervlak berekend worden. Het plan voorziet in de bouw van een nieuwe woning, bijgebouw en erfverharding. Hierdoor vindt er geen toename van verhard oppervlak plaats van circa 300 m2 .

*Figuur 4.7: Situering watergangen in de Legger [Waterschap Aa en Maas]*

#### Afwegingen watertoets

#### *Scheiding van vuil water en schoon hemelwater*

De locatie is nog niet aangesloten op het rioleringsstelsel. Het afvalwater van de nieuwe woning kan niet naar voren worden afgevoerd omdat het waterschap geen leidingen toelaat binnen 50 meter van de teen van de dijk. Haaks op de dijk mag naar achteren wel een aansluiting worden gemaakt op de riolering in de Beugense Maasstraat, mits de leidingen binnen de genoemde 50 meter trekvast worden uitgevoerd en voldaan wordt aan de eisen die het waterschap daaraan nog verder stelt.

Het schone hemelwater dat op de daken en erfverharding valt dient op eigen terrein geborgen te worden. Dit hemelwater wordt door middel van afschot van daken en erfverharding en kolkjes of via oppervlakkige afvloeiing geloosd op de eigen omliggende gronden. Hier kan het water ter plaatse infiltreren. Daarmee wordt het vuile water en het schone hemelwater gescheiden. De berging mag niet binnen de beschermingszone A van de primaire waterkering worden aangebracht. De planlocatie ligt daar echter buiten.

#### *Afweging hergebruik-infiltratie-berging-afvoer*

Hergebruik van schoon hemelwater is in deze beperkt mogelijk. Met opvang van water in regentonnen kan voorzien worden in het sproeien van de tuin. In de huidige situatie valt het hemelwater, en infiltreert ter plaatse. Dit zal in de nieuwe situatie ook grotendeels het geval zijn. De bodem ter plaatse leent zich voor infiltratie.

#### *Hydrologisch neutraal ontwikkelen*

De drie Brabantse waterschappen (Aa & Maas; De Dommel; Brabantse Delta) hebben sinds 1 maart 2015 dezelfde beleidsuitgangspunten voor het beoordelen van plannen waarbij het verhard oppervlak toeneemt. Bij toename van verhard oppervlak geldt het uitgangspunt dat de plannen zoveel mogelijk hydrologisch neutraal uitgevoerd moeten worden wat betekent dat voorkomen moet worden dat als gevolg van de uitbreiding versneld op het watersysteem wordt geloosd.

Voor lozingen op het oppervlaktewater eist de Keur een vervangende berging (compensatie) die de extra afvoer neutraliseert. Volgens artikel 3.6 van de Keur is het verboden om zonder vergunning neerslag door toename van verhard oppervlak tot afvoer naar oppervlakte waterlichaam te laten komen. Volgens de algemene regels van de Keur 2015 kan hiervoor vrijstelling verleend worden indien de toename van het verhard oppervlak minder dan 2.000 m2 bedraagt. Indien het verhard oppervlak toeneemt met meer dan 2.000 m2 maar minder dan 10.000 m2 kan hiervoor vrijstelling verleend worden indien er compenserende maatregelen worden getroffen om versnelde afvoer van hemelwater tegen te gaan. Bij een toename van meer dan 10.000 m2 verhard oppervlak zal maatwerk geleverd moeten worden.

Aangezien de hoeveelheid verhard oppervlak zeer beperkt toeneemt (300 m2 ) worden er geen eisen gesteld aan retentie en is er sprake van een hydrologisch neutrale ontwikkeling. De afvoer van regenwater verloopt via oppervlakkige afvloeiing naar de eigen gronden en naar de perceelsranden.

Aanvullend hierop geldt vanuit het gemeentelijk beleid voor duurzaam en klimaatbestendig bouwen het volgende. Bij uitbreiding van het verharde oppervlak dient al het afkomstige regenwater van die verharding op eigen terrein geborgen te worden tegen een berging van 30 mm/m2 voor zowel bestrating als het dak. In dit geval zou 300 m2 x 30 mm = 9 m3 bergingscapaciteit gerealiseerd moeten worden. De ruimte hiervoor is op eigen terrein aanwezig. Bij de aanvraag omgevingsvergunning bouwen zal hieraan getoetst worden.

#### *Voorkomen van vervuiling*

Verder is van belang dat bij de uiteindelijke uitvoering van de bouwplannen aandacht besteed zal worden aan het materiaalgebruik. Dit ter bescherming van de bodem en het grond- en oppervlaktewatersysteem. Daarom zal zoveel mogelijk gebruik gemaakt worden van bouwmaterialen die niet uitlogen of uitspoelen.

#### *Wateroverlastvrij bestemmen*

Gezien de situering van het perceel en de grondwaterstanden valt het plangebied niet in een mogelijk overstromingsgebied. Wateroverlast is dan ook niet aannemelijk.

#### *Waterschapsbelangen*

Waterschap Aa en Maas is de beheerder van zowel de kwantiteit als de kwaliteit van het grond- en oppervlaktewater in de omgeving van het plangebied. Het waterbeheer is gericht op het duurzaam beheren van het watersysteem, waarbij uitgegaan wordt van een watersysteembenadering. In het Waterbeheerplan beschrijft het waterschap de hoofdlijnen van haar beleid uitgewerkt in verschillende thema's. Waterberging en bescherming van de Natura 2000-gebieden zijn de belangrijkste prioriteiten die in dit waterbeheerplan genoemd worden. De regels hieromtrent zijn nader uitgewerkt in de Keur van het waterschap.

Tevens dienen voor alle waterhuishoudkundige werken waarvoor op grond van de Keur ontheffing noodzakelijk is, dit aangevraagd te worden bij het Waterschap. De ontwikkeling dient te gebeuren binnen de kaders van het duurzaam omgaan met water en de beleidsuitgangspunten van het waterschap.

#### *Overleg Waterschap*

Op grond van de Keur is de locatie gelegen binnen een beschermd gebied, Beschermingszone B en Profiel van vrije ruimte in verband met de primaire waterkering Maasdijk. Voor het oprichten van de woning in deze zone is het plan in het kader van de watertoets voor advies voorgelegd aan het Waterschap. Door het Waterschap is het volgende advies gegeven.

#### Ligging in beschermingszone kering

*Op de huidige situatieschets is de woning ingetekend in beschermingszone B van een primaire kering. Voor het plaatsen van bouwwerken in beschermingszone B is alleen een watervergunning nodig als deze een afdichtende bodemlaag doorsnijdt. Afgesproken is dat u zelf bekijkt waar de afdichtende laag zit. Ontgraven in beschermingszone B voor bijvoorbeeld aanleggen van fundering is altijd vergunningplichtig. Deze watervergunning kan verleend worden mits er aan een aantal voorwaarden voldaan wordt. Dit houdt in dat de fundering boven het leggerprofiel geplaatst moet worden. Paalfunderingen zijn niet toegestaan, tenzij de palen grondverdringend en zonder verbrede voet worden aangebracht. Daarnaast mag de waterremmende werking van de aanwezige afdichtende bodemlagen niet worden verminderd.*

*Indien u besluit om de woning te bouwen in beschermingszone A gelden er aanvullende eisen. Zo dient de fundering boven het leggerprofiel en profiel van vrije ruimte te blijven. Dit betekent in deze situatie dat het maaiveld met minstens 1m moet worden opgehoogd. Het realiseren van de woning in beschermingszone B heeft onze voorkeur. De regels voor bouwwerken in de kering vindt u in beleidsregels 15 en 17.*

#### Kelder

*Zowel in beschermingszone A als B is het aanleggen van een kelder niet wenselijk. Er zijn wel mogelijkheden voor de aanleg van een kelder in beschermingszone B mits de waterremmende werking van de aanwezige afdichtende bodemlagen niet wordt verminderd. Hiervoor dient wel een watervergunning aangevraagd te worden, omdat er voor een kelder moet worden ontgraven.*

#### Parkeerplaatsen

*In de huidige tekening zijn enkele parkeerplaatsen ingetekend die deels binnen beschermingszone A vallen. Het aanbrengen van verharding binnen beschermingszone A is vrijgesteld van een vergunnings- of meldingsplicht mits er gebruik gemaakt wordt van halfopen verharding, zoals klinkers.*

#### Ontsluiting perceel

*Per perceel gelegen aan de waterkering is één ontsluiting toegestaan. Op- en afritten moeten buiten het leggerprofiel van de waterkering aangelegd worden en mogen de stabiliteit en de taludbekleding van de waterkering niet negatief beïnvloeden. Er geldt een vergunningsplicht voor het aanleggen van een op- en afrit nabij een waterkering.*

#### Kabels en leidingen

*Voor het aanleggen van de benodigde water-, elektra- en dataleidingen geldt een meldingsplicht, er moet 4 weken van tevoren een melding worden gedaan. Er moet voldaan worden aan de voorwaarden van algemene regel 31. Belangrijkste voorwaarden zijn dat de bestaande leidingsleuven zoveel mogelijk gebruikt worden, er geen mantelbuizen worden gebruikt en alles met open ontgravingen moet worden aangelegd. Het uitgangspunt is dat er zo min mogelijk grondroerende bewegingen plaatsvinden. Overige voorwaarden zijn in algemene regel 31 te vinden.*

#### Beplanting en hekwerk

*Het plaatsen van een hekwerk in beschermingszone A is vrijgesteld mits de palen grondverdringend worden aangebracht tot maximaal 1m diepte (algemene regel 26). Wel dient er minimaal 4 weken voor de aanvang van de werkzaamheden een melding gemaakt te worden. Ook moet dit hekwerk weg kunnen worden gehaald (op kosten van de eigenaar) als wij aan de kering onderhoud of dijkverbetering moeten uitvoeren. Er dient minstens 4m te worden vrijgehouden tussen de binnenteen van de waterkering en nieuw aangeplante bomen en struiken. Voor bomen in beschermingszone A geldt dat deze van nature lager moeten blijven dan 5m boven maaiveld (algemene regel 29). Zijn de bomen hoger dan geldt er een vergunningplicht. Daarnaast mogen deze bomen die hoger worden dan 5m het leggerprofiel niet doorkruisen, dat betekent dus eerst ophogen en de boom op een terp plaatsen.*

#### Gesloten seizoen

*Het gesloten seizoen loopt van 1 oktober tot 1 april. Er mogen dan geen grondroerende werkzaamheden plaatsvinden op de kernzone en beschermingszone A van de kering. Het gesloten seizoen heeft geen betrekking op beschermingszone B, daarnaast geldt er een vrijstelling voor het aanleggen van huisaansluitingen in beschermingszone A en de keringszone.*

#### Bodemonderzoek

*Indien het noodzakelijk is om bodemonderzoek uit te voeren in beschermingszone A dient dit tenminste 4 weken voor aanvang van de werkzaamheden gemeld te worden bij het waterschap. Daarnaast zijn er enkele voorwaarden waar aan voldaan moet worden. Degene die sonderingen en/of grondboringen in beschermingszone A van een waterkering uitvoert: (1) vult de boor- en sondeergaten zodanig met bentoniet dat de waterdichtheid van de doorbroken grondlagen wordt hersteld; en (2) voert de boringen en sonderingen niet uit tijdens een situatie van verhoogde waterspanning in de bodem (bijvoorbeeld bij hoogwater*).

#### Vervolg procedure

Als de uitkomst van het vooroverleg verwerkt wordt heeft het Waterschap geen verdere opmerkingen op de ruimtelijke onderbouwing. De benodigde watervergunning kan aangevraagd worden via het Omgevingsloket Online (OLO). De vergunningprocedure duurt in principe 8 weken en kan met een extra 8 weken worden verlengd. Bij de aanvraag dienen dwarsdoorsnedetekeningen aangeleverd te worden. Op de dwarsdoorsnedetekeningen dienen de peilhoogtes in m NAP aangegeven te worden en het leggerprofiel en profiel van vrije ruimte als lijn te worden ingetekend.

#### Conclusie

Met het plan kan voldaan worden aan de uitgangspunten van het waterschap voor duurzaam omgaan met water. Per saldo is dan sprake van een hydrologisch neutrale ontwikkeling. Het advies van het Waterschap zal gevolgd worden en krijgt zijn uitwerking bij het concrete bouwplan waarvoor omgevingsvergunning aangevraagd wordt, inclusief de dan benodigde watervergunning.

# <span id="page-42-0"></span>**4.3 Economische en financiële aspecten**

Op grond van artikel 6.12 van de Wet ruimtelijke ordening moet gelijktijdig met de vaststelling van een bestemmingsplan een exploitatieplan worden vastgesteld, tenzij het verhaal van kosten anderszins is verzekerd en ook aan de voorwaarden van artikel 6.12 is voldaan.

In het onderhavig plan worden ontwikkelingen mogelijk gemaakt. Voor deze ontwikkelingen heeft de gemeente met de grondeigenaar een zogenaamde anterieure overeenkomst gesloten.

Daarmee is verzekerd dat de kosten op de initiatiefnemer worden verhaald. Dit betekent dat voor dit bestemmingsplan vaststelling van een exploitatieplan niet nodig is.

# <span id="page-43-0"></span>**4.4 Handhaafbaarheid**

Het ontwikkelen van beleid en de vertaling daarvan in een bestemmingsplan heeft geen zin, indien na de vaststelling van het bestemmingsplan geen handhaving plaatsvindt. Daarom is het belangrijk om reeds ten tijde van het opstellen van een bestemmingsplan aandacht te besteden aan de handhaafbaarheid van de voorgeschreven regels.

Vier factoren zijn van wezenlijk belang voor een goed handhavingsbeleid:

- *a. Voldoende kenbaarheid van het plan* Een goed handhavingsbeleid begint bij de kenbaarheid van het bestemmingsplan bij degenen die het moeten naleven. De Wro bevat enkele waarborgen ten aanzien van de te volgen procedure: in de bestemmingsplanprocedure zijn een aantal inspraakmomenten ingebouwd.
- *b. Voldoende draagvlak voor het beleid en de regeling in het plan* De inhoud van het plan kan slechts gehandhaafd worden indien het beleid en de regeling in grote kring ondersteund wordt door de gebruikers van het plangebied. Uiteraard kan niet iedereen zich vinden in elk onderdeel van het plan. Een algemene positieve benadering van het bestemmingsplan is echter wel wenselijk.
- *c. Realistische en inzichtelijke regeling* Een juridische regeling dient inzichtelijk en realistisch te zijn; dat wil zeggen niet onnodig beperkend of inflexibel. Bovendien moeten de bepalingen goed controleerbaar zijn. De regels moeten derhalve niet meer regelen dan noodzakelijk is.
- *d. Actief handhavingsbeleid*

Het sluitstuk van een goed handhavingsbeleid is voldoende controle van de feitelijke situatie in het plangebied. Daarnaast moeten adequate maatregelen worden getroffen indien de voorschriften worden overtreden. Indien dit wordt nagelaten, ontstaat een grote mate van rechtsonzekerheid.

De gemeente voert een actief handhavingsbeleid. Medewerkers van de gemeente houden zich bezig met het toezicht op de naleving van de Woningwet en de Wro. Het hoofddoel is de controle van de naleving van de verleende vergunningen en het opsporen van illegale bouw.

# <span id="page-45-0"></span>**5. JURIDISCHE VERANTWOORDING**

In dit hoofdstuk wordt ingegaan op de regelgeving (regels en verbeelding). In de voorgaande hoofdstukken is reeds op enkele aspecten ingegaan. Uitgangspunt voor de regels is de Standaard Vergelijkbare Bestemmingsplannen 2012 (SVBP 2012) en de op 1 juli 2008 in werking getreden Wet ruimtelijke ordening.

# <span id="page-45-1"></span>**5.1 Algemeen**

Hoofdstuk 1 bevat de begrippen (artikel 1) en een bepaling over de wijze van meten (artikel 2); deze worden in alfabetische volgorde gegeven en dienen als referentiekader voor de overige regels.

Hoofdstuk 2 bevat de bestemmingen. Deze artikelen hebben een min of meer vaste opbouw. Hoofdstuk 3 bevat de algemene regels, die van algemeen belang zijn voor het plan. Hoofdstuk 4 bevat tenslotte de overgangsregels en slotregel.

# <span id="page-45-2"></span>**5.2 Toelichting op de regels**

*Hoofdstuk 1: Inleidende regels*

## *Begrippen*

In artikel 1 is een aantal begrippen nader gedefinieerd teneinde onduidelijkheid te voorkomen. Voor een aantal begrippen bevat de SVBP 2012 de begripsbepalingen; in enkele gevallen zijn de in de gemeente gebruikelijke definities opgenomen.

## *Wijze van meten*

In artikel 2 wordt aangegeven op welke wijze gemeten moet worden bij het beoordelen of de maatvoering in overeenstemming is met de regels. Ook bij de meetregels is de SVBP 2012 grotendeels leidend, aangezien ook de wijze van meten dwingend is voorgeschreven in deze Standaard.

# *Hoofdstuk 2: Bestemmingsregels*

De regels van een bestemming worden als volgt opgevolgd en benoemd:

- 1. Bestemmingsomschrijving, waarin een omschrijving gegeven wordt van de aan de gronden toegekende functies. Als eerste wordt de hoofdfunctie aangegeven, vervolgens worden, indien nodig, de andere aan de grond toegekende functies genoemd. Soms is het nodig een "nadere detaillering van de bestemmingsomschrijving" op te nemen, waarin een verdere uitleg over de omschrijving van de bestemming wordt gegeven.
- 2. In de bouwregels wordt bepaald aan welke voorwaarden de bebouwing moet voldoen. Voor zover nodig wordt een onderscheid gemaakt in woningen, bijbehorende bouwwerken en bouwwerken, geen gebouwen zijnde.
- 3. In de specifieke gebruiksregels wordt beschreven hetgeen gerekend wordt tot een strijdig gebruik van zowel de grond als de bouwwerken.
- 4. Bij sommige bestemmingen wordt aangegeven in welke gevallen en onder welke voorwaarden burgemeester en wethouders met een omgevingsvergunning kunnen afwijken van de regels.
- 5. Indien nodig wordt geregeld dat voor het uitvoeren van sommige werken, geen bouwwerken zijnde, en werkzaamheden een omgevingsvergunning nodig is.

# *Hoofdstuk 3: Algemene regels*

### *Anti-dubbeltelregel*

Met de anti-dubbeltelregel wordt geregeld dat grond die eerder bij een verleende vergunning is meegenomen niet nog eens meegenomen mag worden bij de verlening van een nieuwe vergunning.

#### *Algemene bouwregels*

In dit artikel zijn bepalingen met betrekking tot ondergronds bouwen opgenomen, alsmede een regeling waarin bepaalde onderwerpen uit de bouwverordening van toepassing verklaard worden.

#### *Algemene afwijkingsregels*

Het gaat hierbij om een algemene afwijkingsmogelijkheid van de in de regels gegeven maten en normen met betrekking tot het bouwen.

#### *Algemene procedureregel*

De procedureregel schrijft voor op welke wijze een voornemen tot het stellen van nadere eisen kenbaar wordt gemaakt en wie, wanneer hierop kan reageren.

*Hoofdstuk 4: Overgangsregels en slotregel*

#### *Overgangsregels*

In deze artikelen is een regeling opgenomen voor bestaande zaken en rechten die niet in overeenstemming zijn met de overige regelingen in dit bestemmingsplan en mits niet strijdig met het voorheen geldende bestemmingsplan met de daaronder begrepen overgangsbepaling. Voor deze bepaling is aansluiting gezocht bij het nieuwe Besluit ruimtelijke ordening, waarin standaard overgangsregels voor bestemmingsplannen zijn opgenomen.

#### *Slotregel*

De slotregel bevat de titel van het bestemmingsplan.

# <span id="page-47-0"></span>**6. (VOOR)OVERLEG**

Gezien de geringe omvang van het plangebied is besloten om geen voorontwerp- maar meteen een ontwerpbestemmingsplan in procedure te brengen. Het ontwerpbestemmingsplan is uiteraard wel gezonden naar de provincie en waterschap Aa en Maas.

# <span id="page-49-0"></span>**7. ADVIEZEN EN RAPPORTEN**

De in deze toelichting genoemde rapporten en adviezen liggen niet ter inzage en zijn niet raadpleegbaar via internet. Wel kan per mail [(gemeente@boxmeer.nl)](mailto:gemeente@boxmeer.nl) of telefonisch (0485- 585911) aan de afdeling Ruimte en Economie worden gevraagd die rapporten en adviezen per mail en/of analoog toe te zenden.

Het betreft de volgende rapporten/adviezen:

- 1. Situatieschets
- 2. Akoestisch onderzoek wegverkeerslawaai (Rapportnummer: 219-BD-srm2-v2, d.d. 9 januari 2020)
- 3. Historisch bodemonderzoek (d.d. 26 augustus 2019)
- 4. Quickscan externe veiligheid Dijkstraat ong., Beugen (ODBN 21 maart 2019)
- 5. Quick scan flora en fauna (Rapportnummer: 219-BDij-nw-v1, d.d. 11 oktober 2019)
- 6. Toetsingsformulier Ruimte voor Ruimte