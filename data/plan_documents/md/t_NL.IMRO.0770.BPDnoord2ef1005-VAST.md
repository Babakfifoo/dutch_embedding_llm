# **%HVWHPPLQJVSODQ**

**µ'XL]HO1RRUGWZHHGHIDVH¶**

## **7RHOLFKWLQJ**

### **Bestemmingsplan 'Duizel-Noord, tweede fase'**

#### **Plangegevens**

| Plannaam           | : | Duizel-Noord, tweede fase         |
|--------------------|---|-----------------------------------|
| Gemeente           | : | Eersel                            |
| IMRO-code          | : | NL.IMRO.0770.BPDnoord2ef1005-VAST |
| Status             | : | Vastgesteld                       |
| Opgesteld door     | : | ing. L.M.M. Soetens               |
| Projectnr.         | : | 1903-2                            |
| Vaststellingsdatum | : | 24 november 2020                  |

| 1.                                    |                                                              | INLEIDING4                                                                             |  |  |  |
|---------------------------------------|--------------------------------------------------------------|----------------------------------------------------------------------------------------|--|--|--|
| 1.1                                   |                                                              | Aanleiding en doel 4                                                                   |  |  |  |
| 1.2                                   |                                                              | Ligging en begrenzing plangebied4                                                      |  |  |  |
|                                       | 1.3<br>Leeswijzer5                                           |                                                                                        |  |  |  |
| 2.                                    |                                                              | PLANBESCHRIJVING6                                                                      |  |  |  |
|                                       | 2.1<br>Beschrijving huidige situatie plangebied en omgeving6 |                                                                                        |  |  |  |
| 2.2                                   | Nadere beschrijving planvoornemen 8                          |                                                                                        |  |  |  |
|                                       | 2.3<br>Geldend bestemmingsplan 10                            |                                                                                        |  |  |  |
| 2.4                                   |                                                              | Behoefte woningbouwontwikkeling13                                                      |  |  |  |
| 2.5                                   |                                                              | Verkeer en parkeren 14                                                                 |  |  |  |
| 3.                                    |                                                              | BELEIDSKADER 17                                                                        |  |  |  |
| 3.1                                   |                                                              | Rijksbeleid17                                                                          |  |  |  |
|                                       | 3.1.1                                                        | Structuurvisie Infrastructuur en Ruimte (SVIR)17                                       |  |  |  |
|                                       | 3.1.2                                                        | Besluit en ministeriële regeling algemene regels ruimtelijke ordening (Barro, Rarro)17 |  |  |  |
|                                       | 3.1.3                                                        | Ladder voor duurzame verstedelijking18                                                 |  |  |  |
| 3.2                                   |                                                              | Provinciaal beleid18                                                                   |  |  |  |
|                                       | 3.2.1                                                        | Structuurvisie 2010 – partiële herziening 201418                                       |  |  |  |
|                                       | 3.2.2                                                        | Omgevingsvisie 'De kwaliteit van Brabant' 19                                           |  |  |  |
|                                       | 3.2.3                                                        | Interim omgevingsverordening Noord-Brabant20                                           |  |  |  |
| 3.3                                   |                                                              | Gemeentelijk beleid 25                                                                 |  |  |  |
|                                       | 3.3.1                                                        | Structuurvisie Eersel 2011 26                                                          |  |  |  |
|                                       | 3.3.2                                                        | Visie buitengebied Eersel 26                                                           |  |  |  |
|                                       | 3.3.3                                                        | Omgevingsvisie 1.027                                                                   |  |  |  |
| 4.                                    |                                                              | OMGEVINGSASPECTEN28                                                                    |  |  |  |
| 4.1                                   |                                                              | Bodem28                                                                                |  |  |  |
| 4.2                                   |                                                              | Bedrijven en milieuzonering29                                                          |  |  |  |
| 4.3                                   |                                                              | Veehouderijen en volksgezondheid35                                                     |  |  |  |
| 4.4                                   |                                                              | Wegverkeerslawaai 38                                                                   |  |  |  |
| 4.5                                   |                                                              | Waterhuishouding40                                                                     |  |  |  |
| 4.6                                   |                                                              | Luchtkwaliteit 45                                                                      |  |  |  |
| 4.7                                   |                                                              | Natuurgebieden 46                                                                      |  |  |  |
| 4.8                                   | Flora en fauna47                                             |                                                                                        |  |  |  |
| 4.9                                   |                                                              | Externe veiligheid 50                                                                  |  |  |  |
|                                       |                                                              | 4.10 Kabels en leidingen 52                                                            |  |  |  |
|                                       |                                                              | 4.11 Cultuurhistorie54                                                                 |  |  |  |
|                                       |                                                              | 4.12 Archeologie57                                                                     |  |  |  |
|                                       |                                                              | 4.13 Milieueffectrapportage en vormvrije m.e.r.-beoordeling 59                         |  |  |  |
| 5.                                    |                                                              | JURIDISCHE PLANTOELICHTING61                                                           |  |  |  |
| 5.1                                   |                                                              | Opbouw bestemmingsplan 61                                                              |  |  |  |
| 5.2                                   |                                                              | Toelichting verbeelding61                                                              |  |  |  |
|                                       | 5.3<br>Toelichting regels62                                  |                                                                                        |  |  |  |
| 6.<br>UITVOERBAARHEID EN PROCEDURE 64 |                                                              |                                                                                        |  |  |  |
|                                       | 6.1<br>Financiële uitvoerbaarheid en grondexploitatie 64     |                                                                                        |  |  |  |
| 6.2                                   |                                                              | Maatschappelijke uitvoerbaarheid en procedure64                                        |  |  |  |
|                                       | 6.2.1                                                        | Procedure algemeen64                                                                   |  |  |  |
|                                       | 6.2.2                                                        | Vooroverleg65                                                                          |  |  |  |
|                                       | 6.2.3                                                        | Zienswijzen en ambtshalve aanpassing 65                                                |  |  |  |
|                                       |                                                              | BIJLAGEN66                                                                             |  |  |  |

#### <span id="page-3-0"></span>**1. INLEIDING**

#### <span id="page-3-1"></span>**1.1 Aanleiding en doel**

De gemeente Eersel is in voorbereiding op een voorgenomen woningbouwontwikkeling ten noorden van de kern Duizel. Op 19 december 2013 is het bestemmingsplan 'Duizel-Noord' vastgesteld, met een gewijzigde planvaststelling op 7 juli 2015 na toepassing van een bestuurlijke lus door de Afdeling Bestuursrechtspraak Raad van State. Dit bestemmingsplan voorzag al in een eerste fase van woningbouw waarbij de kern Duizel in noordelijke richting werd uitgebreid. Gelet op de behoefte aan woningbouw en de leefbaarheid van de kern Duizel is de doelstelling nu om een tweede fase van de woningbouwontwikkeling in Duizel-Noord te faciliteren.

Het onderhavige woningbouwplan, 'Duizel-Noord, tweede fase' biedt verspreid over een aantal percelen ten noorden van de kern Duizel de mogelijkheid tot het oprichten van in totaal 61 woningen. De vigerende bestemmingsplannen voorzien niet in passende bepalingen om het planvoornemen te faciliteren. Derhalve is een herziening van het bestemmingsplan noodzakelijk.

Onderhavig plan heeft als doelstelling om de voorgenomen woningbouwontwikkeling in de kern Duizel juridisch-planologisch mogelijk te maken.

#### <span id="page-3-2"></span>**1.2 Ligging en begrenzing plangebied**

Het plangebied bevindt zich aan de noordzijde van de kern Duizel. Op [Afbeelding 1](#page-4-1) is het plangebied globaal rood omkaderd weergegeven. Het totale plangebied staat uit een 4-tal deelgebieden en heeft een totale oppervlakte van circa 2,84 hectare.

Het grootste deel van het plangebied wordt aan oostelijke en zuidelijke zijde begrensd door de straten Hoeksen Bogt en Sandakker. Deze gronden zijn kadastraal bekend als gemeente Eersel, sectie H, perceelnummer 1220 (deels), met een oppervlakte van circa 1,9 hectare.

Op dit zelfde kadastrale perceel worden nog een tweetal plangebieden toegevoegd, georiënteerd op de weg Hoek, met een oppervlakte van respectievelijk circa 600 m2 en 2.750 m2 .

Ten slotte wordt ten zuiden van de weg Kleine Rul wordt een plandeel opgenomen, hoofdzakelijk gelegen op het kadastrale perceel gemeente Eersel, sectie N, perceelnummer 807, met een oppervlakte van circa 6.000 m2 .

<span id="page-4-1"></span>*Afbeelding 1: Ligging plangebied (globaal rood omkaderd) op kadastrale kaart i.c.m. bestemmingen (Bron: PDOK Viewer)*

#### <span id="page-4-0"></span>**1.3 Leeswijzer**

In dit eerste hoofdstuk is het planvoornemen ingeleid, waarbij de aanleiding, het doel en de ligging en begrenzing van het plangebied kort zijn behandeld. Het tweede hoofdstuk bevat een meer uitgebreide toelichting op het planvoornemen en de omgeving. Hoofdstuk 3 behelst een toetsing van het planvoornemen aan respectievelijk het Rijksbeleid, provinciaal beleid en gemeentelijk beleid. Het daarop volgende hoofdstuk bevat een weergave van en een toetsing aan de relevante omgevingsaspecten. In hoofdstuk 5 is de juridische plantoelichting opgenomen en in het laatste hoofdstuk worden de uitvoerbaarheid en procedure besproken.

#### <span id="page-5-0"></span>**2. PLANBESCHRIJVING**

#### <span id="page-5-1"></span>**2.1 Beschrijving huidige situatie plangebied en omgeving**

Duizel is een van de kleine kernen van de gemeente Eersel. Het dorp is ten noorden van de kern Eersel gelegen en wordt hiervan gescheiden door de snelweg A67. In oostelijke / noordoostelijke richting bevindt zich het bedrijventerrein Meerheide en het recreatiegebied E3. Ten westen is de kern Hapert en het bijbehorende bedrijventerrein aanwezig. In noordelijke richting bevindt zich het buitengebied, met uitvalswegen richting de kernen Hoogeloon, Vessem en Knegsel.

Het plangebied ligt grotendeels in het buitengebied van de kern Duizel, direct aansluitend aan bestaande woningbouw en de bestaande woonkern. Een deel van het plangebied is reeds gelegen in de kern van Duizel. Op [Afbeelding 2](#page-6-0) is het plangebied weergeven op een luchtfoto en met kadastrale ondergrond. Hieruit valt het huidige gebruik af te leiden. [Afbeelding 3](#page-6-1) toont de ligging van het plangebied ten opzichte van een ruimere weergave van de omgeving.

De mogelijkheid tot woningbouw op een 3-tal plandelen van onderhavig plan was reeds voorzien in het bestemmingsplan 'Duizel-Noord', als vastgesteld op 19 december 2013. Het betreft het woongebied ten westen van de weg Hoeksen Bogt en ten noorden van Sandakker en de twee plandelen georiënteerd op de weg Hoek.

Hiertoe was op deze gronden een wijzigingsbevoegdheid opgenomen om ter plaatse toekomstige woningbouw mogelijk te maken. Aangezien deze woningbouwontwikkeling op dat moment onvoldoende concreet was, zijn deze gronden naar aanleiding van een tussenuitspraak door de ABRvS bij de gewijzigde planvaststelling op 7 juli 2015 buiten het plangebied gehouden. Bij de stedenbouwkundige structuur is wel reeds rekening gehouden met de mogelijke verdere uitbreiding van een tweede fase in noordelijke richting. Deze tweede fase zorgt voor een logische stedenbouwkundige afronding van woningbouw in het noordelijk deel van de kern Duizel.

Aanvullend is aan onderhavig plan het plandeel ten zuiden van Kleine Rul toegevoegd. Dit perceel wordt reeds omringd door bestaande woonlocaties. Ook dit plandeel zorgt hiermee voor een logische stedenbouwkundige invulling aan de noordelijke rand van Duizel.

De gronden zijn in de huidige situatie hoofdzakelijk in gebruik als landbouwgrond (maïs- of grasland). Behoudens diverse (burger)woonpercelen in nabije omgeving is er geen sprake van overige aanwezige functies, zoals bedrijvigheid (zie hiertoe tevens [Afbeelding 1)](#page-4-1). Rondom het plangebied is het woongebied in ontwikkeling dat mogelijk is gemaakt met het onherroepelijke bestemmingsplan 'Duizel-Noord' en het bestemmingsplan 'Duizel-Noord, eerste herziening'.

<span id="page-6-0"></span>*Afbeelding 2: Weergave plangebied (globaal rood omkaderd) op een satellietfoto en met kadastrale ondergrond. (Bron: PDOK Viewer)*

<span id="page-6-1"></span>*Afbeelding 3: Ligging plangebied (globaal rood omkaderd) ten opzichte van een ruimere omgeving. (Bron: Topo Tijdreis)*

#### <span id="page-7-0"></span>**2.2 Nadere beschrijving planvoornemen**

De voorgenomen woningbouwontwikkeling is nader uitgewerkt in een stedenbouwkundig plan, opgesteld door Buro Hofsteden. Het stedenbouwkundig plan is volledig bijgevoegd in [Bijlage 1,](#page-65-1) navolgend is een uitsnede hiervan opgenomen. Deze stedenbouwkundige invulling geeft een indicatief beeld en zal richtinggevend zijn bij de feitelijke uitvoering. De uitvoering kan echter geschieden met de mogelijke flexibiliteit, waarbij de bouwplannen passend dienen te zijn binnen de in onderhavig bestemmingsplan meegegeven ruimtelijke kaders en bouwregels.

*Afbeelding 4: Stedenbouwkundig plan woningbouwontwikkeling Duizel-Noord, tweede fase. Plangebied globaal rood omkaderd weergegeven. (Bron: Buro Hofsteden.)*

Het stedenbouwkundig plan dient in totaliteit bezien te worden, tezamen met de eerste (reeds gerealiseerde) fase van de woningbouwontwikkeling in Duizel-Noord. Het totale plan biedt ruimte aan een groene stedenbouwkundige invulling met een gedifferentieerd woningbouwprogramma. Daarbij in de tweede fase speciale aandacht voor betaalbare woningbouw en levensloopbestendigheid. Voor het gehele woongebied aan de noordzijde van Duizel is een ruimtelijk concept opgesteld. Hierbij hebben landschappelijke structuren een leidende rol gespeeld. Door het toepassen van 'landschappelijke stedenbouw' (landelijk karakter, dorps wonen) blijven, vaak eeuwenoude, landschappelijke structuren leesbaar en beleefbaar. Het concept gaat daarbij uit van een sterk oostwest gerichte ruimtelijke structuur, gericht op het beekdal van de Beerze. Centraal is een groenblauw hart gerealiseerd, met belangrijke functies richting openbaar groen, ruimte voor wandelen, speelvoorzieningen, klimaatadaptatie en hemelwaterberging.

Het voorgenomen woningbouwplan bestaat uit een 4-tal plandelen. Het eerste plandeel betreft het woongebied aan de noordwestelijke zijde. Vergelijkbaar als met de eerste fase, wordt ter plaatse voorzien in een woonwijk met brede openbare groene tussenruimtes ('groene linten') en voldoende ruimte voor parkeergelegenheid. De dooradering is daarbij oostwest gericht en de woonstraten zijn asymmetrisch vorm gegeven. De randen richting het buitengebied worden groen afgerond (gras met

solitaire bomen). Tevens is het wenselijk om richting de randen te voorzien in meer luchtigheid in de bebouwingsdichtheid, door ter plaatse bij voorkeur meer vrijstaande kavels en tweekappers te realiseren (in tegenstelling tot rijwoningen). Dus meer centraal kiezen voor verdichting en meer openheid aan de randen. In dit woongebied worden maximaal 49 nieuwbouwwoningen toegestaan, waarvan maximaal 11 kavels vrijstaand. Dit om met zekerheid voldoende ruimte te behouden voor sociale en betaalbare woningbouw, gelet op de daartoe aanwezige behoefte.

Tussen de wegen Hoek, Het Bugtje en Kleine Rul is reeds sprake van een nagenoeg volledig planologisch ingevuld deel met ruimte voor de realisatie van vrijstaande kavels. Dit om luchtigheid te behouden richting het buitengebied. De niet bestemde delen bieden hierbij aanvullend de ruimte voor de realisatie van 4 vrijstaande kavels. Door hier invulling aan te geven wordt ook hier gekomen tot een logische stedenbouwkundige afronding van dit plandeel.

Ten zuiden van de weg Kleine Rul ligt nog een landbouwperceel, enerzijds grenzend aan de achtertuinen van de woningen aan de Groenstraat en anderzijds aan de centrale groene middenzones. Hier is gekozen voor een volledige invulling met een afwijkende typologie, namelijk de levensloopbestendige woningen. Een dergelijk type woning is geschikt om blijvend te kunnen worden bewoond door de bewoners als hun levensomstandigheden veranderen, bijvoorbeeld door ouderdom, ziekte of een handicap, en beschikkend over de daartoe benodigde voorzieningen. Dit houdt tevens in dat de primaire leefruimten (woonkamer, keuken, slaapkamer, badkamer en toilet) volledig op de begane grond dienen te worden ingevuld. Om de levensloopgeschiktheid te garanderen wordt voor deze woningen het certificaat WoonKeur voorgeschreven.

Beoogd is een groen binnenhof, met aanpalend maximaal 8 levensloopbestendige woningen. Deze woningen dienen daarbij te worden gerealiseerd in de vastgelegde rooilijn om de eenheid in bebouwing te bevorderen. De woningen dienen bovendien te worden uitgevoerd in laagbouw, met een beperkt toegelaten dakopbouw voor een tweede bouwlaag.

Met de voorgenomen invulling wordt met het gevarieerde programma voorzien in de woningbouwbehoefte van de kern Duizel. Hierbij wordt met behoud van stedenbouwkundige en groene kwaliteiten gekomen tot een logische stedenbouwkundige afronding van de kern Duizel in noordelijke richting.

*Afbeelding 5: Sfeerbeeld, fotoweergave woningbouwontwikkeling Duizel-Noord, eerste fase*

#### <span id="page-9-0"></span>**2.3 Geldend bestemmingsplan**

#### *Duizel-Noord, eerste fase*

Op 19 december 2013 is het bestemmingsplan 'Duizel-Noord' vastgesteld. Een deel van de gronden van het nu voorgenomen plangebied maakten op dat moment onderdeel uit van de planbegrenzing. Deze gronden hadden de enkelbestemming 'Agrarisch' met een toegekende wijzigingsbevoegdheid. Op deze gronden kon, na toepassing van de wijzigingsbevoegdheid, woningbouw worden toegestaan. Tegen het bestemmingsplan als vastgesteld d.d. 19 december 2013 is beroep ingesteld. Dit heeft op 22 april 2015 geleid tot een tussenuitspraak van de Afdeling Bestuursrechtspraak Raad van State onder kenmerk ECLI:NL:RVS:2015:1257. De woningbouwontwikkeling op de nog uit te werken plandelen was op dat moment onvoldoende concreet. De Afdeling heeft derhalve met de tussenuitspraak de gemeenteraad van Eersel opgedragen om, met toepassing van de bestuurlijke lus, het gebrek te herstellen dan wel een besluit tot wijziging van het plan te nemen. Op 7 juli 2015 is het bestemmingsplan 'Duizel-Noord' gewijzigd vastgesteld. Hierbij is de planbegrenzing van het plangebied gewijzigd, waardoor deze gronden geen onderdeel meer uitmaakten van het plan. Op 7 oktober 2015 heeft de ABRvS onder ECLI:NL:RVS:2015:3132 de einduitspraak gedaan. Het op 7 juli 2015 gewijzigd vastgestelde plan 'Duizel-Noord' is met deze uitspraak onherroepelijk geworden.

Op 17 april 2018 is het bestemmingsplan 'Duizel-Noord, eerste herziening' vastgesteld. Deze herziening was drieledig en bestond uit de volgende wijzigingen:

- Beperkte wijziging in aantallen woningen in verband met de marktvraag;
- Opname van het gemeentelijke parkeerbeleid in de regels van het bestemmingsplan;
- Wijziging / vergroting woonpercelen in het noorden van het plangebied en aan Hoek 17.

*Afbeelding 6: Verbeelding bestemmingsplan 'Duizel-Noord', gewijzigde vaststelling 7 juli 2015 (Bron: [www.ruimtelijkeplannen.nl)](http://www.ruimtelijkeplannen.nl/). Ligging plangebied globaal rood omkaderd weergegeven.* 

*Afbeelding 7: Begrenzing plangebied 'Duizel-Noord', vaststelling 7 juli 2015 (rode omlijning). De gronden binnen de blauwe stippellijnen maakten deel uit van het op 19 december 2013 vastgestelde bestemmingsplan, maar maken ten gevolge van de gewijzigde vaststelling geen onderdeel meer uit van het plangebied. (Bron: Toelichting bestemmingsplan 'Duizel-Noord').* 

#### *Geldende bestemmingsplannen*

Binnen het plangebied zijn diverse geldende bestemmingsplannen van toepassing. Het vigerende bestemmingsplan voor het woongebied aan de Hoeksen Bogt / Sandakker is het bestemmingsplan 'Buitengebied 2017', als vastgesteld d.d. 6 maart 2018 (in combinatie met het bestemmingsplan 'Buitengebied 2017, eerste herziening' als vastgesteld d.d. 29 januari 2019).

Na gewijzigde vaststelling van het bestemmingsplan 'Duizel-Noord', waarbij de planbegrenzing gewijzigd is vastgesteld (zoals voorgaand toegelicht), zijn deze gronden weer opgenomen in het bestemmingsplan voor het buitengebied. De volgende bestemmingen en aanduidingen zijn op het plangebied van toepassing:

- Enkelbestemming 'Agrarisch';
- Dubbelbestemming 'Waarde Archeologie 4.2';
- Gebiedsaanduiding 'luchtvaartverkeerzone obstakelbeheergebieden';
- Gebiedsaanduiding 'overige zone beperkingen veehouderij' (deels).

Het perceel waar de 3 vrijstaande woningen worden gerealiseerd, georiënteerd op de weg Hoek, is tevens in het bestemmingsplan 'Buitengebied 2017' gelegen. Deze locatie kent de volgende bestemmingen en aanduidingen:

- Enkelbestemming 'Agrarisch';
- Dubbelbestemming 'Waarde Archeologie 3';
- Gebiedsaanduiding 'luchtvaartverkeerzone obstakelbeheergebieden'.

Blijkens de regels zijn de gronden door de enkelbestemming 'Agrarisch' o.a. bestemd voor agrarisch grondgebruik (agrarische bodemexploitatie). Doordat er geen sprake is van een bouwvlak zijn geen agrarische bedrijven met bijbehorende bebouwing toegestaan. De regels van het bestemmingsplan bieden geen binnenplanse mogelijkheden voor de voorgenomen woningbouwontwikkeling. De woningbouwontwikkeling is niet rechtstreeks toegestaan op grond van het geldende bestemmingsplan. Doelstelling is derhalve om de plannen te formaliseren met een herziening van het geldende bestemmingsplan, ex artikel 3.1 Wet ruimtelijke ordening.

Wegens de archeologische dubbelbestemmingen zijn de gronden mede bestemd voor het behoud van de archeologische verwachtingswaarden. Blijkens de regels geldt een onderzoeksverplichting bij bodemingrepen van een bepaalde omvang en diepte. Deze plandelen zijn echter archeologisch reeds

onderzocht (veldonderzoek met proefsleuven), waarbij is geadviseerd om het plangebied vrij te geven. Dit aspect wordt nader toegelicht in paragraaf [4.12.](#page-56-0)

Ter plaatse van de aanduiding 'luchtvaartverkeerzone – obstakelbeheergebieden' gelden restricties aangaande de bouwhoogten (uitgedrukt in meters boven NAP) in verband met de vliegfunnel, IHCS en ILS van de vliegbasis. Deze maximale bouwhoogten zijn weergegeven op het kaartmateriaal toebehorende aan het Luchthavenbesluit Eindhoven. Indien hogere bouwhoogten gewenst zijn, dan toegestaan op basis van een aangeduide kaart, dan is dat uitsluitend toegestaan indien voorafgaand aan de vergunningverlening schriftelijk advies wordt gevraagd bij het Rijksvastgoedbedrijf van het Ministerie van Binnenlandse Zaken en Koninkrijksrelaties. Uit het advies dient te blijken dat de bouwhoogte geen gevaar vormt voor het vliegverkeer op en rondom de luchthaven. Bij onderhavige planontwikkeling is enkel sprake van reguliere bouwhoogtes ten behoeve van burgerwoningen. Bouwhoogtes waarmee de vliegfunnel, IHCS en ILS in het geding komen, zijn bij onderhavig plan met zekerheid niet aan de orde.

Tot slot is de aanduiding 'overige zone – beperkingen veehouderij' gedeeltelijk van toepassing. Hierdoor gelden restricties voor de uitbreidingsmogelijkheden voor de veehouderijsector. Daar onderhavige planontwikkeling niet voorziet in een veehouderij, is deze aanduiding voor het overige niet relevant voor het planvoornemen.

*Afbeelding 8: Uitsnede verbeelding bestemmingsplan 'Buitengebied 2017', plangebied globaal rood omkaderd weergegeven. (Bron: [www.ruimtelijkeplannen.nl)](http://www.ruimtelijkeplannen.nl/).* 

Voor het perceel waar één vrijstaande woning wordt gerealiseerd, georiënteerd op de weg Hoek en het plandeel ten zuiden van de Kleine Rul geldt nog het bestemmingsplan 'Buitengebied', als vastgesteld op 3 april 2012. Ook op deze gronden is een enkelbestemming 'Agrarisch', in combinatie met een archeologische dubbelbestemming opgenomen. Deze bestemmingen staan de voorgenomen woningbouwontwikkeling niet rechtstreeks toe, waardoor een bestemmingsplanherziening benodigd is.

Het onderhavige woningbouwplan, 'Duizel-Noord, tweede fase' biedt verspreid over de genoemde percelen ten noorden van de kern Duizel de mogelijkheid tot het oprichten van in totaal 61 woningen. De vigerende bestemmingsplannen voorzien niet in passende bepalingen om het planvoornemen te faciliteren. Derhalve is een herziening van het bestemmingsplan noodzakelijk.

Onderhavig plan heeft als doelstelling om de voorgenomen woningbouwontwikkeling in de kern Duizel juridisch-planologisch mogelijk te maken.

#### <span id="page-12-0"></span>**2.4 Behoefte woningbouwontwikkeling**

#### *Bevolking- en woningbehoefteprognose*

Op 30 april 2019 heeft de raad van de gemeente Eersel de regionale visie 'Kempische visie op wonen 2019-2023' vastgesteld. Deze visie gaat uit van vijf speerpunten voor de regionale woningmarkt:

- 1. De bouwproductie versnellen, op een zorgvuldige manier;
- 2. Behoud van betaalbaar wonen;
- 3. Zorg voor elkaar faciliteren;
- 4. Klaar voor de toekomst;
- 5. Wonen én werken.

De economie groeit sterk en daarmee ook de behoefte aan extra woonruimte in de Kempen. In de basis is het zaak dat er voldoende woningen zijn voor de inwoners van de gemeente Eersel. Net als elders in de Metropoolregio Eindhoven wordt de woningvraag verder opgestuwd door mensen die in de gemeente Eersel komen werken (en dus ook willen wonen). Om in voldoende woonruimte te kunnen voorzien is bouwen enkel voor de lokale vraag onvoldoende.

De provincie Noord-Brabant heeft de kwantitatieve woningbehoefte voor de Kempengemeenten in beeld gebracht. Op basis daarvan is er behoefte aan 2.440 extra woningen in de regio voor de periode 2018-2028. Tot voor kort werd er sterk gestuurd op deze kwantitatieve behoefte. Door de huidige druk op de woningmarkt is het nu zaak om ruimte te geven aan het invullen van de sterke vraag naar woningen. De kwantitatieve behoefte is richtinggevend, maar geen keurslijf. Belangrijk is dat er rekening gehouden wordt met een zekere 'ruimte' in de plancapaciteit (dus niet direct de volledige behoefte voorzien met harde bestemmingsplancapaciteit) om zo adaptief in te kunnen spelen op de veranderende vraag en daarmee te garanderen dat er voldoende tempo wordt behouden om in de behoefte aan woningen te kunnen voorzien. De Kempengemeenten vervullen een belangrijke rol in het bieden van een aantrekkelijk, landelijk woonmilieu voor mensen die in Eindhoven Brainport werken. De gemeente Eersel wil dit ook de komende jaren voortzetten om daarmee de sterke economische ontwikkeling te faciliteren.

Het aantal woningen van 2.440 is door de provincie Noord-Brabant in 2017 vastgesteld op basis van de nieuwe bevolkings- en woningbehoefteprognose. Bij het toetsen van bestemmingsplannen in het kader van de Verordening ruimte gaat de provincie uit van deze woningbouwaantallen. De prognose voor Eersel voor het aantal te bouwen woningen is 460 woningen.

#### *Brabantse Agenda Wonen*

De provincie Noord-Brabant heeft actielijnen en richtinggevende principes vastgesteld in de Brabantse Agenda Wonen. De belangrijkste speerpunten hieruit zijn:

- Accent op duurzame verstedelijking;
- Meer nadruk op bestaande woningvoorraad;
- Inzetten op een vraaggericht, flexibel planaanbod met ruimte voor nieuwe woonvormen;
- Versterken van de regionale samenwerking en vernieuwen van regionale woningbouwafspraken;
- Visie transformatielocaties bestaand stedelijk gebied.

Zoals aangegeven is een van de richtinggevende principes uit de Brabantse Agenda Wonen het accent op duurzame verstedelijking. Dit betekent dat de gemeente Eersel voor wat het betreft haar woningbouwprogramma optimaal wil inzetten op (toekomstige) binnenstedelijke locaties – inbreiden, herstructureren en transformeren. Daarnaast wordt er ingezet op het herbestemmen van leegstaand en leegkomend kantoor-, winkel- en ander vastgoed. Dit beide wel met als uitgangspunt dat zorgvuldig ruimtegebruik voor zuinig ruimtegebruik gaat. Binnen de gemeentelijke kernen zijn verschillende locaties aanwezig die mogelijk kunnen transformeren. Eind 2018 is de gemeente Eersel gestart met

het in beeld brengen van alle mogelijke herstructurerings-, transformatie-, en inbreidingslocaties. Het uitgangspunt hierbij is dat de ruimtelijke kwaliteit van de dorpen altijd voorop staat en niet het aantal te bouwen woningen. Als blijkt dat er binnen de kernen niet voldoende woningbouwmogelijkheden zijn, en er is nog behoefte, dan wordt gezocht naar logische en aanvaardbare locaties voor uitbreiding en treedt de gemeente hierover in overleg met de provincie Noord-Brabant.

Dit interne gemeentelijke onderzoek is inmiddels afgerond. In totaal zijn er binnen de gemeente Eersel ongeveer 50 locaties in beeld gebracht waarbij gekeken is naar o.a. ruimtelijke kwaliteit, aantal en typologie woningen, grondeigendom en economische uitvoerbaarheid. Daarnaast is op al deze locaties een multicriteria-analyse toegepast met wegingsfactoren om te bepalen of en in welke volgorde deze locaties herontwikkeld worden. In Duizel is er slechts één transformatielocatie in beeld gekomen voor de bouw van maximaal twee woningen. Omdat er voor Duizel een grote behoefte is aan nieuwbouwwoningen wordt daarom ingezet op de afronding van het plan Duizel-Noord. Een dergelijke ontwikkeling draagt bovendien positief bij aan de leefbaarheid in de kern Duizel.

Op grond van de woonvisie wil de gemeente Eersel de volgende woningen bouwen:

- voldoende sociale huurwoningen;
- middeldure koopwoningen;
- huurappartementen;
- streven naar 40% sociale nieuwbouwwoningen (goedkope koop/sociale huur);
- daarnaast is in de woonvisie opgenomen dat de gemeente er voor wil zorgen dat ouderen en mensen met beperkingen zo lang mogelijk zelfstandig kunnen blijven wonen.

Door de woningbouwbehoefte in de kern Duizel te faciliteren in onderhavig plangebied, kan worden voorzien in een gedifferentieerd woningbouwprogramma met een groot deel van bovengenoemde woningbouwtypologieën. Hierbij is bovendien nadrukkelijk aandacht geweest voor zoveel mogelijk betaalbare woningbouw (met name in het plangebied ten westen van Hoeksen Bogt, ten noorden van het bestaande woongebied) en levensloopbestendigheid (met name ten zuiden van de weg Kleine Rul). De typologieën per plandeel zijn daarbij bovendien bepaald in samenhang met een logische situering en stedenbouwkundige kwaliteit. De voorgenomen invulling van het plangebied is weergegeven op het bijgevoegde stedenbouwkundige plan [(Bijlage 1)](#page-65-1).

Alle sociale huurwoningen, sociale koopwoningen en middeldure woningen in de eerste fase van Duizel-Noord waren zeer spoedig verkocht. In Duizel blijft de vraag naar deze type woningen groot. Bij de woningstichting staan nog veel mensen ingeschreven die op zoek zijn naar een huurwoning in Duizel. In de prestatieafspraken met de woningstichting zijn daarom 10 huurwoningen opgenomen in de laatste fase van Duizel-Noord. Daarnaast zijn in het stedenbouwkundige plan 10 nultredenwoningen opgenomen voor senioren en 18 sociale koopwoningen. In het kader van een goede ruimtelijke ordening en kwalitatieve stedenbouwkundige afronding worden voor het overige nog circa 10 middeldure koopwoningen toegevoegd en voor het overige kavels voor particulier opdrachtgeverschap. Ten zuiden van de weg Kleine Rul wordt voorzien in een woonhof, met een groen binnenplein en de ruimte voor maximaal 8 levensloopbestendige woningen, uitgevoerd in laagbouw.

De totale toevoeging van maximaal 61 woningen is afgestemd in het regionaal ruimtelijk overleg en opgenomen in de matrix welke dient voor de onderbouwing van de 460 nog te realiseren woningen in de gemeente Eersel.

#### <span id="page-13-0"></span>**2.5 Verkeer en parkeren**

Het toevoegen of veranderen van een functie heeft in veel gevallen een effect op het aantal verkeersbewegingen of de parkeerbehoefte. Het is daarom van belang om te beschouwen welke veranderingen op treden en welk effect dit heeft op verkeer en parkeren.

#### *Verkeer*

Ten behoeve van de eerste fase van de woningbouwontwikkeling in Duizel-Noord, waarbij een deel van deze tweede fase reeds was voorzien, heeft onderzoek plaatsgevonden naar de

verkeersaantrekkende werking vanwege het nieuwe woongebied. De bouwplannen hebben tot gevolg dat de ontsluitingswegen een beperkt aantal extra motorvoertuigbewegingen per dag krijgen te verwerken. Uiteindelijk zal het merendeel van het verkeer ontsluiten via de wegen Hoef en Akkerstraat. Deze wegen vormen samen een verbinding tussen Eersel en Vessem. Deze ontsluitingswegen zijn geschikt voor deze toevoeging aan verkeersbewegingen en voor geen van de wegen geldt dat de toename van het aantal verkeersbewegingen zal leiden tot verslechtering van de verkeersveiligheid. Ook de Sint Janstraat heeft voor het plangebied een zekere ontsluitingsfunctie, maar met name voor de ontsluiting van langzaam verkeer richting het centrum van het dorp.

De hoofdontsluitingsstructuur voor de gehele woonwijk is reeds aangelegd in het kader van de eerste fase van de ontwikkeling. Aanvullend aan de bestaande ontsluiting worden enkel nog de wegen van de woonerven hieraan toegevoegd ter ontsluiting van de individuele kavels in het woongebied en ter plaatse van de levensloopbestendige woningen.

#### *Parkeren*

De gemeente Eersel heeft haar parkeerbeleid, met de bijbehorende normen, vastgelegd in het 'Parkeerbeleidsplan gemeente Eersel', als vastgesteld d.d. 27 februari 2014. De parkeernormen als opgenomen in dit beleidsplan zijn afgeleid uit de landelijke richtlijn van het CROW: 'Kencijfers parkeren en verkeersgeneratie', publicatie 317 uit oktober 2012. Deze cijfers worden landelijk gezien als betrouwbare kencijfers en vormen ook het referentiekader bij juridische parkeer-vraagstukken in Nederland.

De gemeente Eersel kan hierbij ingedeeld worden in stedelijkheidsklasse 4, weinig stedelijk. De kern van Duizel wordt wat betreft normering aangemerkt als 'rest bebouwde kom'. In onderhavige situatie is sprake van een woningbouwontwikkeling. Voor woningbouw wordt in het beleidsplan gewerkt met een vaste parkeernorm per woningtype, waarbij tevens het bezoekersaandeel is opgenomen. Tevens is vastgelegd op welke wijze parkeervoorzieningen meegeteld mogen worden om te voldoen aan de normering. Bijvoorbeeld een garage met dubbele oprit biedt theoretisch een parkeergelegenheid van 3 parkeerplaatsen, echter particuliere garages zijn niet altijd als zodanig in gebruik. Derhalve wordt in de normering hierin een voorzichtigheidsmarge gehanteerd.

De meeste woonstraten in het plan hebben een profiel met een rijbreedte van 5 meter. De keuze voor deze breedte berust op de aanname dat er zoveel mogelijk op de rijbaan zal worden geparkeerd. Deze keuze zorgt voor een minimalisering van de verhardingsbreedte (er hoeven geen vakken voor langsparkeren te worden aangelegd) en levert een bijdrage aan het dorpse karakter (informeel in plaats van gedicteerd en geordend). Dit kan ook wel worden aangemerkt als het 'Brabants parkeren'. Voor het bezoekersparkeren en voor de rijwoningen zijn enkele parkeerkoffers op loopafstand ontworpen. Voor overige woningbouwtypologieën (vrijstaande kavels en tweekappers) geldt dat het parkeren zoveel mogelijk op eigen erf voorzien dient te worden en aanvullend in de vorm van langsparkeren.

In het stedenbouwkundig plan is richtinggevend inzichtelijk gemaakt op welke wijze invulling wordt gegeven aan parkeren in het plangebied. Navolgend, in [Tabel 1,](#page-15-0) is op basis van de parkeernormering uit het Parkeerbeleidsplan de parkeerbalans uitgewerkt voor het woongebied. Doordat het hier gaat om diverse typologieën, met een hogere mate van verdichting is parkeren hier een aandachtspunt. Uit de tabel volgt echter dat het parkeren zal worden opgelost middels parkeren op eigen terrein, centrale parkeerkoffers en 'Brabants' langsparkeren. In het woongebied kan dus ruimschoots voorzien worden in de parkeerbehoefte.

Georiënteerd op de weg Hoek worden in totaal 4 vrijstaande kavels gerealiseerd. Uitgangspunt is dat op deze royale vrijstaande kavels tenminste voorzien wordt in 2 parkeerplaatsen op eigen terrein. Voor het overige kan gebruik worden gemaakt van langsparkeren in de woonstraten.

Ook voor de levensloopbestendige woningen geldt dat op eigen terrein tenminste 2 parkeerplaatsen gerealiseerd dienen te worden. Voor het overige kan het groene plein voorzien in parkeren middels langsparkeren.

Zoals volgt uit het stedenbouwkundige plan en navolgende parkeerbalans is in het plangebied ruimschoots voorzien in voldoende parkeergelegenheid. In de regels van het bestemmingsplan wordt bovendien geborgd dat binnen het plangebied voorzien dient te worden in voldoende parkeergelegenheid

| Woningtype                    | P<br>norm | Aantal<br>woningen | Benodigde<br>parkeerplaatsen | P op<br>eigen<br>terrein<br>per<br>woning | Totaal P<br>op eigen<br>terrein | Resterend<br>P openbaar<br>benodigd |
|-------------------------------|-----------|--------------------|------------------------------|-------------------------------------------|---------------------------------|-------------------------------------|
| Noordelijk veld               |           |                    |                              |                                           |                                 |                                     |
| Vrijstaand                    | 2,5       | 5                  | 12,5                         |                                           |                                 |                                     |
| Enkele garage,                |           | 1                  |                              | 1,3                                       | 1,3                             |                                     |
| lange oprit                   |           |                    |                              |                                           |                                 |                                     |
| Dubbele oprit                 |           | 4                  |                              | 1,7                                       | 6,8                             |                                     |
|                               |           |                    |                              |                                           |                                 |                                     |
| Tweekapper                    | 2,4       | 2                  | 4,8                          |                                           |                                 |                                     |
| Enkele garage,                |           | 2                  |                              | 1,3                                       | 2,6                             |                                     |
| lange oprit                   |           |                    |                              |                                           |                                 |                                     |
| Rijwoning                     | 2,2       | 17                 | 37,4                         |                                           |                                 |                                     |
| Zonder garage                 |           | 13                 |                              | 0                                         | 0                               |                                     |
| Enkele garage                 |           | 4                  |                              | 1                                         | 4                               |                                     |
| met oprit                     |           |                    |                              |                                           |                                 |                                     |
|                               |           |                    |                              |                                           |                                 |                                     |
| Totalen                       |           | 24                 | 54,7                         |                                           | 14,7                            | 40                                  |
|                               |           |                    |                              |                                           |                                 |                                     |
| Openbare P                    |           |                    |                              |                                           |                                 |                                     |
| Parkeerkoffer                 |           |                    |                              |                                           |                                 | 26                                  |
| Langsparkeren                 |           |                    |                              |                                           |                                 | 14                                  |
| (minimaal)                    |           |                    |                              |                                           |                                 |                                     |
| Totalen                       |           |                    |                              |                                           |                                 | 40                                  |
| Zuidelijk veld                |           |                    |                              |                                           |                                 |                                     |
| Vrijstaand                    | 2,5       | 6                  | 15                           |                                           |                                 |                                     |
| Enkele garage,<br>lange oprit |           | 3                  |                              | 1,3                                       | 3,9                             |                                     |
| Dubbele oprit                 |           | 3                  |                              | 1,7                                       | 5,1                             |                                     |
|                               |           |                    |                              |                                           |                                 |                                     |
| Tweekapper                    | 2,4       | 6                  | 14,4                         |                                           |                                 |                                     |
| Enkele garage,                |           | 6                  |                              | 1,3                                       | 7,8                             |                                     |
| lange oprit                   |           |                    |                              |                                           |                                 |                                     |
|                               |           |                    |                              |                                           |                                 |                                     |
| Rijwoning                     | 2,2       | 13                 | 28,6                         |                                           |                                 |                                     |
| Zonder garage                 |           | 10                 |                              | 0                                         | 0                               |                                     |
| Enkele garage                 |           | 3                  |                              | 1                                         | 3                               |                                     |
| met oprit                     |           |                    |                              |                                           |                                 |                                     |
| Totalen                       |           | 25                 | 58                           |                                           | 19,8                            | 38,2                                |
| Openbare P                    |           |                    |                              |                                           |                                 |                                     |
| Parkeerkoffer                 |           |                    |                              |                                           |                                 | 33                                  |
| Langsparkeren                 |           |                    |                              |                                           |                                 | 6                                   |
| (minimaal)                    |           |                    |                              |                                           |                                 |                                     |
| Totalen                       |           |                    |                              |                                           |                                 | 39                                  |

<span id="page-15-0"></span>

|  | Tabel 1: Parkeerbalans woongebied op basis van stedenbouwkundig plan |
|--|----------------------------------------------------------------------|
|  |                                                                      |

#### <span id="page-16-0"></span>**3. BELEIDSKADER**

De voorgenomen ontwikkeling dient te passen binnen het ruimtelijke beleid van de diverse overheidslagen, te weten het Rijk, de provincie en de gemeente. Navolgend zullen de beleidskaders van deze overheidslagen worden besproken. Daarnaast wordt getoetst of onderhavige ontwikkeling passend is binnen dit beleid.

#### <span id="page-16-1"></span>**3.1 Rijksbeleid**

#### <span id="page-16-2"></span>*3.1.1 Structuurvisie Infrastructuur en Ruimte (SVIR)*

Op nationaal niveau is op 13 maart 2012 de 'Structuurvisie Infrastructuur en Ruimte (SVIR)' vastgesteld. Gesteld streven is om Nederland concurrerend, bereikbaar, leefbaar en veilig te houden. Belangrijk uitgangspunt is daarbij om enkel nog ten aanzien van rijksbelangen te interveniëren en voor overige zaken ruimte te laten aan regionaal maatwerk. Dit houdt in dat de ruimtelijke ordening waar mogelijk zo dichtbij degene die het aangaat wordt gebracht, en er dus meer wordt overgelaten aan de decentrale overheden (provincies, waterschappen en gemeenten).

Er zijn hierbij dertien nationale doelstellingen en belangen geformuleerd die concreet als rijkstaak worden gezien en het regionale niveau ontstijgen. Uitsluitend ten aanzien van deze belangen schrijft het rijk de voorgenomen aanpak en doelstellingen voor. Overkoepelend wordt daarnaast een zorgvuldige afweging en transparante besluitvorming nagestreefd bij alle ruimtelijke besluiten. Hiertoe zijn diverse procesvereisten en wettelijke afwegingskaders (zoals de 'ladder voor duurzame verstedelijking') vastgelegd in o.a. het Besluit ruimtelijke ordening.

De genoemde dertien nationale belangen leiden met name tot het reserveren van ruimte voor functies. Het betreft bijvoorbeeld een goede infrastructuur van (spoor- en vaar-)wegen, ruimte voor het hoofdnetwerk voor (duurzame) energievoorziening, stoffen, buisleidingen en dergelijke. Daarnaast is het een nationaal belang om de milieukwaliteit (lucht, bodem, water, geluid, externe veiligheid) te verbeteren. Tevens wordt ruimte gereserveerd voor zaken als waterveiligheid, cultuurhistorie, een nationaal netwerk van natuur en ruimte voor militaire terreinen en activiteiten. Deze ruimtereserveringen worden geconcretiseerd in het Besluit algemene regels ruimtelijke ordening (Barro) en de Regeling algemene regels ruimtelijke ordening (Rarro).

Onderhavige ontwikkeling kent niet het schaalniveau waarop het SVIR van toepassing is. Navolgend (Barro en Rarro) wordt getoetst of er in het plangebied sprake is van relevante ruimtereserveringen van nationaal niveau. Tevens vindt separaat een toetsing plaats aan de ladder voor duurzame verstedelijking.

#### <span id="page-16-3"></span>*3.1.2 Besluit en ministeriële regeling algemene regels ruimtelijke ordening (Barro, Rarro)*

Het Besluit algemene regels ruimtelijke ordening (Barro) en de bijbehorende ministeriële regeling (Rarro) bieden de juridische kaders die nodig zijn om het ruimtelijk rijksbeleid als benoemd in de SVIR te borgen. De onderwerpen uit deze wettelijke regelingen dienen beperkingen te stellen aan de ruimtelijke besluitvormingsmogelijkheden op decentraal niveau.

Volgens de kaarten behorende bij het Barro en het Rarro is het plangebied niet gelegen binnen een gebied met een relevante ruimtereservering op rijksniveau. Uit de kaarten volgt dat de locatie is gelegen binnen het radarverstoringsgebied van het radarstation Herwijnen, waardoor een maximale bouwhoogte van 90 meter geldt t.o.v. NAP (voor windturbines) en binnen het radarverstoringsgebied van het radarstation Woensdrecht met een maximale bouwhoogte van 113 meter t.o.v. NAP. Tevens is het plangebied gelegen binnen een obstakelbeheergebied rondom Vliegbasis Eindhoven. Ook voor het obstakelbeheergebied gelden maximale bouwhoogtes ter bescherming van het luchtruim voor de vliegbasis. Deze maximale toegestane bouwhoogtes zijn opgenomen op kaartmateriaal behorende bij het Luchthavenbesluit Eindhoven.

Het plan voorziet in woningbouw met reguliere bouwhoogtes. Dergelijke bouwhoogtes waarvoor het Barro en het Rarro een bescherming kennen zijn bij het voorgenomen plan dus niet aan de orde,

waardoor genoemde hoogtes met zekerheid niet in het geding komen. Met het voornemen zijn geen nationale belangen of nationaal aangewezen gebieden gemoeid. Er zijn dus geen relevante regels uit het Barro en het Rarro van toepassing.

#### <span id="page-17-0"></span>*3.1.3 Ladder voor duurzame verstedelijking*

In artikel 3.1.6, tweede lid van het Besluit ruimtelijke ordening (Bro) is de 'ladder voor duurzame verstedelijking' opgenomen. De vernieuwde vorm van dit toetsingsinstrument voor zorgvuldig ruimtegebruik bij stedelijke ontwikkelingen is op 1 juli 2017 in werking getreden. Dit motiveringsvereiste houdt in dat de toelichting bij een plan dat 'een nieuwe stedelijke ontwikkeling' mogelijk maakt, een beschrijving bevat van de behoefte aan die ontwikkeling, en, indien het plan de ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien. Een stedelijke ontwikkeling is in het Bro gedefinieerd als 'ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen'.

Om te toetsen aan de ladder is ten eerste relevant of er sprake is van een nieuwe stedelijke ontwikkeling. Op 28 juni 2017 is door de Afdeling Bestuursrechtspraak Raad van State de 'overzichtsuitspraak' (ECLI:NL:RVS:2017:1724) met betrekking tot ladder voor duurzame verstedelijking uitgebracht. In deze uitspraak wordt o.a. gesteld dat een ontwikkeling voldoende substantieel dient te zijn om aangemerkt te kunnen worden als nieuwe stedelijke ontwikkeling. Als relevant uitgangspunt is hierbij benoemd dat indien een bestemmingsplan voorziet in niet meer dan 11 woningen die gelet op hun onderlinge afstand als één woningbouwlocatie kunnen worden aangemerkt, deze ontwikkeling in beginsel niet als een stedelijke ontwikkeling wordt aangemerkt.

De voorgenomen woningbouwontwikkeling in Duizel-Noord voorziet in ruimschoots meer dan 11 woningen en betreft dus een nieuwe stedelijke ontwikkeling. Bovendien wordt deze nieuwe stedelijke ontwikkeling mogelijk gemaakt buiten het bestaand stedelijk gebied. Het bestemmingsplan dient daarom te bevatten:

- Een beschrijving van de behoefte aan onderhavige stedelijke ontwikkeling;
- Een motivering waarom niet binnen het bestaand stedelijk gebied in die behoefte kan worden voorzien.

Beide zaken zijn reeds uitgebreid uiteengezet in paragraaf [2.4.](#page-12-0) Geconcludeerd kan worden dat er sprake is van een aantoonbare behoefte aan de voorgenomen woningbouwontwikkeling. Bovendien draagt de ontwikkeling met deze woningbouw bij aan de leefbaarheid in de kern Duizel. Aan de eerste voorwaarde wordt derhalve voldaan.

Zoals in paragraaf [2.4](#page-12-0) verder is toegelicht, is door de gemeente Eersel tevens een locatiestudie verricht naar geschikte locaties (inbreidings- en herstructureringslocaties) binnen de kern Duizel. Hierbij is gebruik gemaakt van een multicriteria-analyse met wegingsfactoren om de geschiktheid van planlocaties te onderzoeken en om te bepalen in welke volgorde deze locaties herontwikkeld kunnen worden. Hieruit zijn echter in de kern Duizel geen geschikte locaties gebleken die op de voorgenomen schaal kunnen voorzien in een woningbouwontwikkeling en de hiermee gepaard gaande behoefte. De voorgenomen uitbreiding buiten het bestaande stedelijk gebied kan daarmee worden gerechtvaardigd. Hiermee wordt voldaan aan de toetsingscriteria van de ladder voor duurzame verstedelijking.

#### <span id="page-17-1"></span>**3.2 Provinciaal beleid**

#### <span id="page-17-2"></span>*3.2.1 Structuurvisie 2010 – partiële herziening 2014*

De Structuurvisie 2010 – partiële herziening 2014 (SVRO 2014) is vastgesteld op 7 februari 2014 en betreft een herziening van de Structuurvisie Ruimtelijke Ordening 2010. De structuurvisie geeft de hoofdlijnen van het provinciaal ruimtelijk beleid tot 2025 (met een doorkijk naar 2040). De visie is bindend voor het ruimtelijk handelen van de provincie. Het is de basis voor de wijze waarop de provincie de instrumenten inzet die de Wet ruimtelijke ordening biedt. De visie is geconcretiseerd tot een kaderstellende set regels in de Verordening ruimte Noord-Brabant en vervolgens overgenomen in de Interim omgevingsverordening Noord-Brabant.

De Structurenkaart is ingetekend op globaal niveau en ondersteunt de provinciale structuurvisie. Op meer gedetailleerd niveau is de Structurenkaart uitgewerkt in de kaarten behorende bij de Verordening ruimte Noord-Brabant, thans Interim omgevingsverordening Noord-Brabant. Uit de Structurenkaart volgt dat het plangebied is gelegen binnen het 'gemengd landelijk gebied' en binnen een 'zoekgebied verstedelijking'. Deze aanduiding geeft aan dat het transformeren van buitengebied naar stedelijk gebied (wonen, werken, voorzieningen, stedelijk groen) afweegbaar is als dat nodig is om in de stedelijke ruimtebehoefte te voorzien.

Doelstelling is dat de gemeente Eersel, na deze afweging en bij een positieve uitkomst, op onderhavige locatie voorziet in een stedelijke ontwikkeling. Dit is passend binnen de SVRO 2014.

*Afbeelding 9: Uitsnede Structurenkaart SVRO 2014, plangebied globaal groen omkaderd weergegeven*

#### <span id="page-18-0"></span>*3.2.2 Omgevingsvisie 'De kwaliteit van Brabant'*

Provinciale Staten van Noord-Brabant hebben op 14 december 2018 de Omgevingsvisie 'De kwaliteit van Brabant' vastgesteld. Deze omgevingsvisie bevat de hoofdlijnen van het provinciale beleid voor de fysieke leefomgeving. De omgevingsvisie beschrijft daarvoor de strategische hoofdopgaven voor de lange termijn over klimaatverandering, energietransitie, verstedelijking en bereikbaarheid, concurrerende duurzame economie en de basis op orde.

De omgevingsvisie heeft een wettelijke basis in het omgevingsrecht (komende Omgevingswet) en vervangt uiteindelijk de strategische elementen van huidige provinciale plannen, zoals de structuurvisie, het verkeers- en vervoersplan, het milieu- en waterplan en de natuurvisie.

De omgevingsvisie ziet op een strategische gebiedsopgave voor de provincie als geheel en formuleert daarbij de ambities voor de toekomst, richting 2050 en met een tussenstap in 2030. Niet wordt vastgelegd hoe deze doelen precies bereikt gaan worden. Met een open blik is centraal uitgangspunt om vanuit alle partijen en disciplines de visie voor Brabant verder te gaan uitwerken. Deze verdere uitwerking van de ambities betreft de navolgende opgave voor de komende bestuursperiodes en zal terecht komen in nog op te stellen programma's.

Om de ambities (het Panorama) te realiseren en Brabant in de toekomst welvarend, verbonden en klimaatproof te laten zijn, worden er vier hoofdopgaven onderscheiden:

- Werken aan de Brabantse energietransitie;
- Werken aan een klimaatproof Brabant;
- Werken aan de slimme netwerkstad;
- Werken aan een concurrerende, duurzame economie.

De basisopgave is daarbij een balans tussen beschermen (een veilige leefomgeving, een gezonde leefomgeving, met waarborg voor een goede omgevingskwaliteit inclusief natuur) en benutten (optimaal gebruik en ontwikkelen van de leefomgeving om maatschappelijke behoeften te vervullen). Tevens wordt de opvatting van de wetgever en de doelstelling van de Omgevingswet gedeeld om bevoegdheden en verantwoordelijkheden zo laag mogelijk weg te leggen. De gemeente is de eerstverantwoordelijke waar het gaat om ontwikkelen en beschermen van de fysieke leefomgeving. Anderzijds zijn er zaken die het schaalniveau van een gemeente te boven gaan en hebben provincies vanuit de wet specifieke taken en bevoegdheden. Vanuit deze basisgedachte wordt naar de beste rolverdeling gezocht ter verwezenlijking van de strategische ambities.

Onderhavige ontwikkeling, de woningbouwontwikkeling in Duizel-Noord, is als kleinschalig aan te merken in verhouding tot de strategische gebiedsambities voor de provincie Noord-Brabant richting 2050. Het betreft bovendien een planvoornemen, mede uitgevoerd op initiatief van de gemeente Eersel, en vindt haar belang in een maatschappelijke behoefte. Wegens het schaalniveau raakt de ontwikkeling niet de basis- en hoofdopgaven uit de Omgevingsvisie.

#### <span id="page-19-0"></span>*3.2.3 Interim omgevingsverordening Noord-Brabant*

Naast één omgevingsvisie wordt voor de provincie vanuit de Omgevingswet ook voorgeschreven dat één omgevingsverordening vastgesteld dient te worden voor haar grondgebied. In de omgevingsvisie staat wat de provincie wil bereiken en wat ze wil doen om dat te bereiken. Dat kan vragen om een nadere uitwerking van beleid en maatregelen, een (beleids)programma, of regels om de ambities te realiseren en belangrijke waarden te beschermen. Op het moment dat regels nodig zijn, dan dienen deze opgenomen te worden in een omgevingsverordening. De omgevingsverordening bevat enerzijds algemene regels voor burgers en bedrijven voor activiteiten. Daarnaast zijn instructieregels opgenomen voor bestuursorganen van de overheid, zoals gemeenten en waterschappen. Deze instructieregels dienen in acht te worden genomen bij de uitvoering van taken, zoals de vaststelling van een omgevingsplan.

De Omgevingswet is nog niet in werking getreden (voorziene planning 2021). Om echter naar deze wettelijke transitie toe te werken, maakt de provincie eerst een Interim omgevingsverordening. Deze Interim omgevingsverordening voegt de bestaande regels over de fysieke leefomgeving zoveel mogelijk samen in één verordening en is in hoofdzaak beleidsneutraal.

De omgevingsverordening vervangt onder andere de:

- Provinciale milieuverordening;
- Verordening natuurbescherming;
- Verordening ontgrondingen;
- Verordening ruimte;
- Verordening water;
- Verordening wegen.

De Interim omgevingsverordening Noord-Brabant (IOV) is op 25 oktober 2019 vastgesteld door Provinciale Staten. Op 4 november is dit beleidsdocument gepubliceerd, waarmee deze per 5 november 2019 in werking is getreden. De Interim omgevingsverordening is hoofdzakelijk beleidsneutraal van karakter. Dat betekent dat de huidige regels zijn gehandhaafd en met het huidige beschermingsniveau zijn samengevoegd in de gebundelde omgevingsverordening.

Voor de inwerkingtreding van de Omgevingswet wordt nog een definitieve omgevingsverordening vastgesteld. Daarin worden zowel benodigde aanpassingen wegens de Omgevingswet meegenomen, als ook beleidswijzigingen gebaseerd op programma's. Uitgaande van de huidige planning van de Omgevingswet wordt de definitieve omgevingsverordening in november 2020 vastgesteld.

Voor ruimtelijke plannen is met name relevant dat de Verordening ruimte Noord-Brabant is opgenomen in de IOV. In de Verordening ruimte Noord-Brabant waren de provinciale ambities uit de SVRO 2014 doorvertaald naar een kaderstellende set regels die door gemeentes moesten worden toegepast bij ruimtelijke besluiten. Tevens bevatte deze verordening ook rechtstreeks werkende regels, hoofdzakelijk ten aanzien van veehouderijen en mestbewerkingsinitiatieven, die ook in de reguliere vergunningverlening moesten worden toegepast.

De IOV bevat zowel rechtstreeks werkende regels, als instructieregels aan andere bevoegde gezagen. Het vaststellen van een omgevingsplan, nu nog bestemmingsplan, valt onder de reikwijdte van 'Instructieregels aan gemeenten' (Hoofdstuk 3 van de IOV). De ontwikkelingsmogelijkheden en toegestane functies worden bepaald door de ligging van een locatie binnen de structuren en aanduidingen. Daarnaast bevat de verordening algemene regels voor de bevordering van de ruimtelijke kwaliteit.

Op het kaartmateriaal van de Interim omgevingsverordening, bestaande uit een 8-tal kaarten, volgt dat de planlocatie o.a. is gelegen ter plaatse van 'Landelijk gebied', 'Gemengd landelijk gebied', 'Verstedelijking afweegbaar', 'Stalderingsgebied' en 'Beperkingen veehouderij' (deels). Voor onderhavige ontwikkeling is met name de ligging op 'Kaart 3: instructieregels gemeenten: stedelijke ontwikkeling en erfgoed' relevant. Een uitsnede hiervan is opgenomen in [Afbeelding 10.](#page-21-0)

De aanduidingen 'Stalderingsgebied' en 'Beperkingen veehouderij' zijn relevant indien het ontwikkelingen betreft met betrekking tot de veehouderijsector. Aangezien een veehouderij niet van toepassing is bij onderhavige planontwikkeling, worden deze aanduidingen voor het overige onbesproken gelaten.

Het voornemen heeft geen betrekking op activiteiten als gereguleerd onder 'Rechtstreeks werkende regels voor activiteiten' (Hoofdstuk 2). Dit betreft o.a. zaken als waterwinning, ontgronden, activiteiten in stiltegebieden, veehouderijen en mestverwerking. Het vaststellen van een omgevingsplan, nu nog bestemmingsplan, valt onder de reikwijdte van 'Instructieregels aan gemeenten' (Hoofdstuk 3 van de IOV). Voor de voorgenomen ontwikkeling zijn er meerdere sporen die gevolgd moeten worden in het kader van toetsing aan de Interim omgevingsverordening Noord-Brabant. Ten eerste moet voldaan worden aan de basisprincipes voor een evenwichtige toedeling van functies. Daarnaast moet worden getoetst aan de geldende regels voor de van toepassing zijnde structuren en aanduidingen.

Navolgend worden ten eerste de algemene regels inzake de bevordering van ruimtelijke kwaliteit getoetst. Daarna volgt een toetsing aan de van toepassing zijnde structuren en aanduidingen.

<span id="page-21-0"></span>*Afbeelding 10: Uitsnede Kaart 3: Instructieregels gemeenten: stedelijke ontwikkeling en erfgoed, plangebied wit omkaderd weergegeven.*

In paragraaf 3.1.2 van de IOV zijn de basisprincipes voor een evenwichtige toedeling van functies opgenomen. De basisprincipes hebben betrekking op een zorgplicht voor een goede omgevingskwaliteit en een kwaliteitsverbetering van het landschap.

#### Zorgplicht voor een goede omgevingskwaliteit

Een bestemmingsplan geeft bij de evenwichtige toedeling van functies invulling aan een goede omgevingskwaliteit, met een veilige, gezonde leefomgeving. Hierbij wordt rekening gehouden met:

- *Zorgvuldig ruimtegebruik.*
Zorgvuldig ruimtegebruik houdt in dat de toedeling van functies in beginsel plaatsvindt binnen bestaand ruimtebeslag voor bebouwing, behalve in de gevallen dat nieuwvestiging mogelijk is op grond van de IOV of indien er feitelijk of vanuit kwalitatieve overwegingen onvoldoende ruimte is en uitbreiding op grond van de IOV is toegestaan. Onder bestaand ruimtebeslag wordt daarbij verstaan het werkingsgebied 'Stedelijk gebied' of een bestaand bouwperceel.

Bij een stedelijke ontwikkeling dient hierbij toepassing te worden gegeven aan de ladder voor duurzame verstedelijking (zie hiertoe paragraaf [3.1.3](#page-17-0) van onderhavige toelichting).

- *De waarden in een gebied met toepassing van de lagenbenadering.*
De toepassing van de lagenbenadering omvat het effect van de ontwikkeling op de lagen in onderlinge wisselwerking met elkaar en het actief benutten van de factor tijd. De lagenbenadering omvat de effecten op:

- o De ondergrond, zoals de bodem, het grondwater en archeologische waarden;
- o De netwerklaag, zoals infrastructuur, natuurnetwerk, energienetwerk, waterwegen waaronder een goede, multimodale afwikkeling van het personen- en goederenvervoer;
- o De bovenste laag, zoals cultuurhistorische en landschappelijke waarden, de omvang van de functie en de bebouwing, de effecten op bestaande en toekomstige functies, de effecten op volksgezondheid, veiligheid en milieu.

Met het actief benutten van de factor tijd wordt bedoeld het rekening houden met de herkomstwaarde, vanuit het verleden, de (on)omkeerbaarheid van optredende effecten en de toekomstwaarde gelet op duurzaamheid en toekomstbestendigheid.

- *Meerwaardecreatie.*
Meerwaardecreatie omvat een evenwichtige benadering van de economische, ecologische en sociale aspecten die in een gebied en bij een ontwikkeling zijn betrokken, waaronder:

- o De mogelijkheid om opgaven en ontwikkelingen te combineren waardoor er meerwaarde ontstaat;
- o De bijdrage van een ontwikkeling aan andere opgaven en belangen dan die rechtstreeks met de ontwikkeling gemoeid zijn.

De fysieke verbetering van de landschappelijke kwaliteit, kan deel uitmaken van de meerwaardecreatie.

Bij onderhavige ontwikkeling is er sprake van een woningbouwontwikkeling voor maximaal 61 woningen. Het betreft een uitbreiding van de kern Duizel-Noord, gelegen in een werkingsgebied 'Verstedelijking afweegbaar'. Zoals voorgaand reeds toegelicht zijn er geen mogelijkheden om te voorzien in deze woningbouwbehoefte binnen het bestaand stedelijk gebied. De woningbouwontwikkeling voorziet in een behoefte en draagt bij aan de leefbaarheid van de kern. Bovendien betreft het een afronding van een eerdere fase van woningbouwontwikkeling ter plaatse, waarbij gekomen wordt tot een logische stedenbouwkundige afronding en stedenbouwkundige kwaliteit voor de kern Duizel. De voorgenomen woningen sluiten wat betreft positionering, maatvoering en typologieën aan op de aangrenzende woningen. Middels de stedenbouwkundige opzet en de voorgenomen groenstructuur wordt het plan aangesloten op de bestaande structuur van de kern Duizel. Onderhavige ontwikkeling draagt bij aan de ruimtelijke kwaliteit van de betrokken gronden en de omgeving. Het plan respecteert het principe van zorgvuldig ruimtegebruik.

De lagenbenadering benodigd een verantwoording waaruit blijkt dat rekening is gehouden met de gevolgen van de beoogde ruimtelijke ontwikkeling voor de diverse lagen. De toetsing van de effecten van het voornemen op de lagen is per onderwerp uitgebreid uiteengezet in voorliggende toelichting. Hieruit volgt dat het voornemen ruimtelijk en milieuhygiënisch aanvaardbaar is.

De meerwaardecreatie blijkt o.a. uit de bijdrage van het initiatief aan de lokale woningbouwbehoefte, de bijdrage aan de leefbaarheid van de kern Duizel en de stedenbouwkundige kwaliteit van de planinvulling.

Gelet op het bovenstaande wordt voldaan aan de provinciale zorgplicht voor een goede omgevingskwaliteit.

#### Kwaliteitsverbetering landschap

In artikel 3.9 van de IOV zijn de regels omtrent kwaliteitsverbetering van het landschap opgenomen. Dit houdt in dat ruimtelijke ontwikkelingen in het landelijk gebied gepaard dienen te gaan met een fysieke verbetering van de landschappelijke kwaliteit van het gebied of de omgeving. Het bestemmingsplan motiveert dat de verbetering past binnen de gewenste ontwikkeling van het gebied en op welke wijze de uitvoering financieel, juridisch en feitelijk is geborgd. Een verbetering van de landschappelijke kwaliteit kan mede omvatten:

- Landschappelijke inpassing;
- Het toevoegen, versterken of herstellen van landschapselementen;
- Het behoud of herstel van cultuurhistorisch waardevolle bebouwing of terreinen;
- Het wegnemen van verharding;
- Het slopen van bebouwing;
- De realisering van het Natuur Netwerk Brabant en ecologische verbindingszones;
- Het aanleggen van extensieve recreatieve mogelijkheden.

Indien de kwaliteitsverbetering niet op locatie kan worden bewerkstelligd is het ook mogelijk een passende financiële bijdrage te doen in een (gemeentelijk) landschapsfonds.

Voor de kwaliteitsverbetering van het landschap is door de gemeente Eersel aangesloten bij de 'Landschapsinvesteringsregeling De Kempen' uit 2012. Het voornemen kwalificeert als een planmatige stedelijke ontwikkeling, toebehorende aan categorie 3. Hiervoor hanteert gemeente Eersel een compensatie van 2% van de gronduitgifteprijs welke retour wordt geïnvesteerd in het landschap. Dit bedrag zal door de gemeente worden ingebracht in het gemeentelijk landschapsfonds, om te investeren in het landschap. Gelet op het bovenstaande wordt financieel, juridisch en feitelijk verzekerd dat de ontwikkeling gepaard gaat met een evenredige kwaliteitsverbetering van het landschap. Hierdoor wordt voldaan aan artikel 3.9.

#### Structuren en aanduidingen

*'Landelijk gebied', 'Gemengd landelijk gebied' en 'Verstedelijking afweegbaar'*

In artikel 3.43 zijn de Afwijkende regels Verstedelijking afweegbaar opgenomen. In dit artikel is opgenomen dat ter plaatse van 'Verstedelijking afweegbaar' voorzien kan worden in de nieuwvestiging van een duurzame stedelijke ontwikkeling als:

- Binnen stedelijk gebied feitelijk of vanuit kwalitatieve overwegingen onvoldoende ruimte beschikbaar is.
- Transformatie van cultuurhistorisch waardevol of geschikt leegstaand vastgoed niet tot de mogelijkheden behoort.
- De ontwikkeling past binnen de regionale afspraken.
- De stedenbouwkundige- en landschappelijke inrichting rekening houdt met de omgevingskwaliteit en structuren in het gebied en de naaste omgeving, waaronder een duurzame afronding van het stedelijk gebied.

Een duurzame stedelijke ontwikkeling beschikt daarbij over de volgende eigenschappen:

- Bevordert een goede omgevingskwaliteit met een veilige en gezonde leefomgeving;
- Bevordert zorgvuldig ruimtegebruik, waaronder de transformatie van verouderde stedelijke gebieden;
- Geeft optimaal invulling aan de mogelijkheden voor productie en gebruik van duurzame energie;
- Houdt rekening met klimaatverandering, waaronder het tegengaan van hittestress en voldoende ruimte voor de opvang van water;
- Geeft optimaal invulling aan de mogelijkheden voor duurzame mobiliteit;
- Draagt bij aan een duurzame, concurrerende economie.

De voorgenomen woningbouwontwikkeling voldoet aan de gestelde voorwaarden, zoals blijkt uit onderhavige toelichting. Het voorliggende woningbouwplan sluit aan bij de bestaande woningen in de kern van Duizel. Gezamenlijk zorgt de ontwikkeling bovendien voor een logische en kwalitatieve

stedenbouwkundige afronding van de kern in noordelijke richting. 'Lege plekken', als ware het een inbreiding, worden opgevuld met passende woningbouw in een programma gebaseerd op de behoefte en aansluitend bij de aangrenzend aanwezige woningbouwtypologieën.

Voor de Kempenregio zijn de woningbouwaantallen vastgesteld op basis van de meest recente bevolkings- en woningbehoefteprognose. De prognose voor Eersel voor het aantal te bouwen woningen is 460. De totale toevoeging van maximaal 61 woningen voor Duizel is afgestemd in het regionaal ruimtelijk overleg en opgenomen in de matrix welke dient voor de onderbouwing van de 460 nog te realiseren woningen in de gemeente Eersel.

Zoals in paragraaf [2.4](#page-12-0) nader toegelicht is de gemeente Eersel eind 2018 gestart met het in beeld brengen van alle mogelijke herstructurerings-, transformatie-, en inbreidingslocaties. Het uitgangspunt hierbij is dat de ruimtelijke kwaliteit van de dorpen altijd voorop staat en niet het aantal te bouwen woningen. Als blijkt dat er binnen de kernen niet voldoende woningbouwmogelijkheden zijn, en er is nog behoefte, dan wordt gezocht naar logische en aanvaardbare locaties voor uitbreiding en treedt de gemeente hierover in overleg met de provincie Noord-Brabant. Dit interne gemeentelijke onderzoek is inmiddels afgerond. In totaal zijn er binnen de gemeente Eersel ongeveer 50 locaties in beeld gebracht waarbij gekeken is naar o.a. ruimtelijke kwaliteit, aantal en typologie woningen, grondeigendom en economische uitvoerbaarheid. Daarnaast is op al deze locaties een multicriteria-analyse toegepast met wegingsfactoren om te bepalen of en in welke volgorde deze locaties herontwikkeld worden. In Duizel is er slechts één transformatielocatie in beeld gekomen voor de bouw van een beperkt aantal woningen. Binnen het stedelijk gebied is dus onvoldoende ruimte beschikbaar om te benutten voor de woningbouwbehoefte. Omdat er voor Duizel een grote behoefte is aan nieuwbouwwoningen wordt daarom ingezet op de afronding van het plan Duizel-Noord. Een dergelijke ontwikkeling draagt bovendien positief bij aan de leefbaarheid in de kern Duizel en de stedenbouwkundige kwaliteit wegens de afronding van de eerder ter plaatse ingezette ruimtelijke ontwikkeling. Door de woningbouwbehoefte in de kern Duizel te faciliteren in onderhavig plangebied, kan worden voorzien in een gedifferentieerd woningbouwprogramma met stedenbouwkundige kwaliteit.

Uit onderhavige toelichting blijkt tevens dat het plangebied beschikt over een goede omgevingskwaliteit en een veilige en gezonde leefomgeving. De gemeente Eersel steunt en moedigt de toepassing van duurzame energie en duurzame mobiliteit, waar mogelijk, zoveel mogelijk aan ('Duurzaamheidsbeleid Eersel 2017-2025').

Bij de uitwerking van het totale stedenbouwkundige plan (zowel fase 1, als fase 2) is bovendien nadrukkelijk aandacht geweest voor een groene geleding, met o.a. het centrale groene hart met de 3 groenblauwe delen, het groene plein bij de levensloopbestendige woningen en de brede groenstroken in het woongebied. Ook de randen in de overgang van het woongebied, naar het buitengebied zullen groen worden afgerond.

Door de groenblauwe stedenbouwkundige invulling wordt een belangrijke bijdrage geleverd aan klimaatadaptatie, het voorkomen van hittestress en de opvang en berging van hemelwater. Met de invulling van een woningbouwontwikkeling in de kernen van Eersel wordt bovendien een positieve bijdrage geleverd aan wonen en werken in de Metropool- en Brainportregio Eindhoven en daarmee aan een duurzame, concurrerende economie.

Uit voorgaande toetsing volgt dat het planvoornemen in overeenstemming is met de Interim omgevingsverordening Noord-Brabant.

#### <span id="page-24-0"></span>**3.3 Gemeentelijk beleid**

In onderhavige situatie is sprake van een herziening van het geldende bestemmingsplan. Naast het geldende bestemmingsplan, zie paragraaf [2.3,](#page-9-0) wordt het gemeentelijke ruimtelijke beleid vastgelegd in een (of meerdere) structuurvisies. Een gemeentelijke structuurvisie is een strategisch beleidsdocument over de ruimtelijke en functionele ontwikkelingen in de gemeente. In deze visie gaat het met name om de keuze op hoofdlijnen van de voorgenomen ruimtelijke ontwikkelingen en het te

voeren ruimtelijk beleid. Een structuurvisie is daarbij enkel juridisch bindend voor de gemeente zelf. Het ruimtelijk beleid uit de structuurvisie dient doorvertaald te worden, bijvoorbeeld in bestemmingsplannen, alvorens zij juridische binding geven voor derden. De geldende structuurvisies voor Eersel worden in navolgende paragraaf besproken.

#### <span id="page-25-0"></span>*3.3.1 Structuurvisie Eersel 2011*

Op 3 april 2012 heeft de gemeenteraad van Eersel de 'Structuurvisie Eersel 2011' vastgesteld. Het doel van deze structuurvisie is om de sectorale visies met elkaar te verbinden en om ze in onderlinge samenhang tot uitvoering te brengen. Hierbij is de structuurvisie met name gericht op verbetering van de ruimtelijke kwaliteit in het buitengebied.

Deze integrale visie komt voort uit bestaand beleid en is met uitzondering van de opgenomen 'Gebiedsvisie Bebouwingsconcentraties' geen nieuwe visie. De Structuurvisie Eersel 2011 kan dan ook met name gezien worden als een koppeling tussen de diverse beleidsdocumenten, waarbij een aantal zaken verder zijn uitgewerkt en onderbouwd (o.a. met een uitvoeringsparagraaf en een exploitatieparagraaf). De meeste beleidsdocumenten zijn bovendien voort gevloeid uit de StructuurvisiePlus van de gemeente Eersel uit 2002. Deze StructuurvisiePlus maakt bovendien nadrukkelijk integraal nog onderdeel uit van de Structuurvisie Eersel 2011.

In de StructuurvisiePlus uit 2002 is de noordelijke richting van de kern Duizel aangegeven als zoeklocatie voor de uitbreidingsmogelijkheden voor wonen. Toegelicht is dat in noordelijke richting tot een goede afronding van het dorp gekomen kan worden, zonder dat aantasting plaatsvindt van de landschappelijke openheid. Tevens is aangegeven dat aan de noordzijde van Duizel ook goede mogelijkheden zijn in het kader van de Ruimte-voor-Ruimte-regeling.

De zoeklocaties vormen hierbij het startpunt voor het aanwijzen van de meest geschikte uitbreidingslocaties. Binnen de bestaande kern van Duizel kan niet voorzien worden in het beoogde woningbouwprogramma. Het plangebied bevindt zich echter in deze genoemde zoeklocatie voor de uitbreidingsmogelijkheden voor wonen en is daarmee passend binnen de gemeentelijke structuurvisie.

#### <span id="page-25-1"></span>*3.3.2 Visie buitengebied Eersel*

Op 28 januari 2020 heeft de gemeenteraad van Eersel de 'Visie buitengebied Eersel' vastgesteld. De plandelen van onderhavig bestemmingsplan zijn gedeeltelijk binnen het plangebied van deze structuurvisie gelegen, daar er nu nog sprake is van buitengebied. Onderhavig voornemen betreft hierbij een logische stedenbouwkundige afronding van de kern Duizel in noordelijke richting.

De Visie buitengebied Eersel borduurt voort op de StructuurvisiePlus (2002) en de Structuurvisie Eersel 2011. In deze eerdere structuurvisies is de stip op de horizon bepaald voor het hele gemeentelijke grondgebied en is ingezet op een kwaliteitsverbetering voor het buitengebied. In de Visie buitengebied Eersel zijn de bestaande structuurvisies verder aangescherpt en geactualiseerd naar de huidige situatie, verwachte ontwikkelingen en gemeentelijke ambities. De visie is een ruimtelijke visie over het buitengebied, het gaat er om hoe dit gebied er in de toekomst uit moet zien. De visie bestaat daarbij o.a. uit beleidskaders waaraan ruimtelijke ontwikkelingen in het buitengebied worden getoetst.

Zoals de naam van het beleidskader aangeeft heeft deze visie enkel betrekking op het buitengebied. De kernen en de bedrijventerreinen maken geen onderdeel uit van de visie. In deze visie wordt bovendien benoemd dat de gronden van de woningbouwontwikkeling Duizel-Noord geen onderdeel zijn van het buitengebied, waarvoor de beleidskaders in de Visie buitengebied Eersel zijn ontwikkeld. Hier wordt namelijk voorzien in een woningbouwontwikkeling, reeds voortvloeiende als zoeklocatie voor woningbouw in de StructuurvisiePlus uit 2002.

Het plangebied is op de kaarten behorende bij deze visie gelegen binnen het 'lokaal dorpsovergangsgebied'. In de visie wordt benoemd dat de gemeente Eersel hier o.a. bezig is met de

uitbreidingslocatie voor woningbouw in Duizel-Noord. Onderhavig plan betreft de concretisering van dit genoemde woningbouwplan.

De Visie buitengebied Eersel heeft een andere doelstelling en biedt met name de kaders voor nieuwe ruimtelijke ontwikkelingen in het buitengebied. De visie is niet bedoeld voor de (uitbreiding van) kernen en bedrijventerreinen. De visie is voor het overige derhalve niet van toepassing op onderhavige ontwikkeling.

#### <span id="page-26-0"></span>*3.3.3 Omgevingsvisie 1.0*

Op 28 januari 2020 heeft de gemeenteraad van Eersel tevens de 'Omgevingsvisie 1.0' vastgesteld. De gemeente Eersel wil aan de slag met de toekomstige Omgevingswet, welke volgens de huidige planning vanaf 2021 in werking treedt. Met deze wet wil de rijksoverheid een integrale benadering van de gehele fysieke leefomgeving stimuleren. De wet beslaat verschillende beleidsinstrumenten, waarvan de omgevingsvisie er één van is. Een omgevingsvisie is één integraal beleidsstuk, als basis voor alle onderwerpen die te maken hebben met de fysieke leefomgeving, zoals natuur, milieu, ruimtelijke ordening, verkeer etc. De gemeente Eersel heeft reeds op vele onderdelen beleid. De Omgevingsvisie 1.0 brengt deze (op hoofdlijnen) samen, maakt hiervan een overzicht en legt verbanden tussen de diverse beleidsterreinen. De visie biedt een ontwikkelperspectief, zonder daarvoor een exacte blauwdruk vast te leggen. In dit document wordt het reeds bestaande beleid gebundeld, er worden geen nieuwe keuzes gemaakt of een andere koers ingezet.

Conform de bestaande gemeentelijke visies is Duizel-Noord op de kaart behorende bij de Omgevingsvisie 1.0 als uitbreidingslocatie voor woningbouw aangeduid. Onderhavig plan heeft als doelstelling om deze woningbouwontwikkeling juridisch-planologisch te faciliteren en is dus passend binnen de omgevingsvisie.

*Afbeelding 11: Uitsnede kaart bij Omgevingsvisie 1.0, onderhavig plangebied aangeduid als uitbreidingslocatie woningbouw voor Duizel.*

#### <span id="page-27-0"></span>**4. OMGEVINGSASPECTEN**

Een bestuursorgaan dient bij de voorbereiding van een besluit, zoals bij het vaststellen van een bestemmings- of wijzigingsplan, de nodige kennis te vergaren omtrent de relevante feiten en de af te wegen belangen, zo wordt beschreven in artikel 3.2 van de Algemene wet bestuursrecht. Ten behoeve van onderhavig plan zijn de relevante omgevingsaspecten uitgewerkt. Deze aspecten komen in navolgende paragrafen aan bod.

#### <span id="page-27-1"></span>**4.1 Bodem**

Het landelijk beleid gaat uit van het principe dat de bodem geschikt dient te zijn voor de beoogde functie. Met andere woorden, de bodemkwaliteit mag geen onaanvaardbaar risico opleveren voor de gebruikers van de bodem. De gewenste functie bepaalt dus ook de gewenste bodemkwaliteit. Op alle locaties waar een ingrijpende functiewijziging of wijziging van het bodemgebruik wordt voorzien, dient een bodemonderzoek te worden uitgevoerd. Indien op grond van historische informatie blijkt dat in het verleden bodembedreigende activiteiten hebben plaatsgevonden, dan dient een volledig verkennend bodemonderzoek te worden uitgevoerd. Op basis van de onderzoeksresultaten kan vervolgens worden nagegaan of er vervolgmaatregelen getroffen moeten worden, zoals een nader onderzoek of eventueel een bodemsanering.

Voor onderhavig plan is een bodemonderzoek uitgevoerd door MILON B.V. In [Bijlage 2](#page-65-2) is het verkennend bodemonderzoek bijgevoegd. Navolgend zijn de onderzoeksresultaten van dit onderzoek samengevat weergegeven. Voor de volledige onderzoeksresultaten wordt verwezen naar de bijlage.

Door MILON B.V. is een verkennend bodemonderzoek (zie [Bijlage 2)](#page-65-2) verricht volgens de onderzoeksprotocollen NEN 5725 en NEN 5740. De onderzoekslocatie betreft het plangebied Duizel-Noord.

#### *Vooronderzoek*

De onderzoekslocatie betreft 4 deellocaties binnen het plangebied Duizel-Noord, te weten:

- Deellocatie 1: Plandeel Hoeksen Bogt;
- Deellocatie 2: Plandeel 1 Hoek;
- Deellocatie 3: Plandeel 2 Hoek;
- Deellocatie 4: Plandeel Kleine Rul.

Uit het vooronderzoek blijkt dat de onderzoekslocatie al voor 1900 in gebruik was als akkergebied. Op de locatie hebben geen verdachte activiteiten plaatsgevonden, anders dan de mogelijke toepassing van Organochloor bestrijdingsmiddelen (OCB's) ter plaatse van deellocaties 1, 2 en 4 en het gebruik van zinkassen onder de openbare weg de Hoek. Gelet op het gebruik van de locatie wordt geconcludeerd dat de locatie onverdacht is voor de aanwezigheid van een bodemverontreiniging. Hierom worden, conform de NEN 5740, de 4 deellocaties onderzocht met de onderzoeksstrategie voor een (grootschalig) onverdachte locatie (ONV(-GR)). Binnen de onderzoekslocatie worden geen andere stoffen verwacht dan de parameters uit het standaardpakket grond aangevuld met de parameter OCB voor de deellocaties 1, 2 en 4.

#### *Verkennend bodemonderzoek*

Tijdens de veldwerkzaamheden zijn alleen ter plaatse van deellocatie 2 bodemvreemde bijmengingen (sporen baksteen) aangetroffen. In navolgende tabel zijn de analyseresultaten samengevat.

| Deellocatie              | Bodemlaag  | Parameter *                                                          | Toetsing                                           |  |
|--------------------------|------------|----------------------------------------------------------------------|----------------------------------------------------|--|
| deellocatie 1:           | bovengrond |                                                                      | niet verhoogd                                      |  |
| Hoeksen Bogt             | ondergrond | -                                                                    | niet verhoogd                                      |  |
|                          | grondwater | barium, cadmium, koper, zink, nikkel en<br>dichloormethaan<br>kobalt |                                                    |  |
| deellocatie 2:<br>Hoek 1 | bovengrond | lood en minerale olie                                                | licht verhoogd                                     |  |
|                          | ondergrond |                                                                      | niet verhoogd                                      |  |
|                          | grondwater | barium, cadmium, kobalt, koper, zink<br>nikkel                       | licht verhoogd<br>sterk verhoogd                   |  |
| deellocatie 3:<br>Hoek 2 | bovengrond |                                                                      | niet verhoogd                                      |  |
|                          | ondergrond | cadmium                                                              | licht verhoogd                                     |  |
|                          | grondwater | lood<br>koper                                                        | licht verhoogd<br>matig verhoogd                   |  |
| deellocatie 4:           | bovengrond | cadmium, zink                                                        | licht verhoogd                                     |  |
| Kleine Rul               | ondergrond | cadmium                                                              | licht verhoogd                                     |  |
|                          | grondwater | barium, kwik, nikkel, zink<br>lood<br>koper                          | licht verhoogd<br>matig verhoogd<br>sterk verhoogd |  |

*Tabel 2: Onderzoeksresultaten grond en grondwater*

#### *Conclusies en aanbevelingen*

Het onderzoek heeft geleid tot een goed beeld van de bodemkwaliteit ter plaatse van de onderzoekslocatie. Ter plaatse zijn in de boven- en ondergrond ten hoogste licht verhoogde gehaltes aangetoond. De overschrijdingen zijn gering en vervolgonderzoek wordt niet zinvol geacht.

In het grondwater worden op alle deellocaties licht tot sterk verhoogde concentraties gemeten in het grondwater, voor met name zware metalen. In overleg met de gemeente is geen vervolgonderzoek uitgevoerd naar deze verhoogde concentraties. Vermoedelijk betreffen het namelijk verhoogde achtergrondconcentraties, welke gedeeltelijk natuurlijk worden veroorzaakt (kobalt en nikkel) en gedeeltelijk als gevolg van de toepassing van de zinkassen.

Op basis van de vastgestelde milieuhygiënische bodemkwaliteit wordt geacht dat geen belemmeringen aanwezig zijn voor het huidige en toekomstige gebruik van de locatie.

Hierbij wordt wel opgemerkt dat het niet is toegestaan om grondwater op te pompen ten behoeve van de aanleg van de woningen en het oppompen van grondwater voor bijvoorbeeld besproeiing van de tuin wordt ontraden. Het realiseren van nieuwe grondwaterbronnen in het plangebied is echter niet aan de orde.

#### <span id="page-28-0"></span>**4.2 Bedrijven en milieuzonering**

Het woon- en leefklimaat ter plaatse van het plangebied wordt bepaald door de milieubelastende activiteiten in de directe omgeving. Een goede ruimtelijke ordening voorziet in het voorkomen van voorzienbare hinder en gevaar door milieubelastende activiteiten. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven of veehouderijen) en gevoelige functies (zoals woningen of verblijfsrecreatieve eenheden) wordt hinder en gevaar voorkomen en wordt het bedrijven mogelijk gemaakt zich binnen aanvaardbare voorwaarden te vestigen. Deze systematiek wordt 'milieuzonering' genoemd.

De VNG-Handreiking 'Bedrijven en milieuzonering', editie 2009 bevat een richtafstandenlijst, waarmee milieuzonering kan worden toegepast. Deze richtafstandenlijst bevat richtafstanden voor de ruimtelijk relevante milieuaspecten geur, stof, geluid en gevaar. Deze richtafstanden geven een indicatieve afstand, waarmee hinder ter plaatse van gevoelige functies wordt voorkomen bij een gemiddeld nieuw bedrijf binnen het betreffende type bedrijvigheid. De richtafstanden bieden bovendien in beginsel ruimte voor normale groei van de bedrijfsactiviteiten. Deze toepassing geeft derhalve een zeer goede indicatie inzake het woon- en leefklimaat ter plaatse van gevoelige functies en de eventuele gevolgen

voor de ontwikkelingsmogelijkheden van deze bedrijvigheid. Als de richtafstanden niet worden behaald is nader onderzoek vereist om de aanvaardbaarheid van een ontwikkeling aan te tonen.

De richtafstandenlijsten vermelden de richtafstanden die bij voorkeur worden aangehouden tussen bedrijven en de omgevingstypen 'rustige woonwijk' en 'rustig buitengebied'. Bij het omgevingstype 'gemengd gebied', kunnen gemotiveerd kleinere richtafstanden worden aangehouden, daar deze gebieden gezien de aanwezige functiemenging of ligging nabij drukke wegen al een hogere milieubelasting kennen. Navolgend zijn de definities van beide omgevingstypen uit de VNGhandreiking opgenomen.

*Tabel 3: Omgevingstypen (Bron: VNG-Handreiking 'Bedrijven en milieuzonering')*

*Omgevingstype rustige woonwijk en rustig buitengebied*

*Een rustige woonwijk is een woonwijk die is ingericht volgens het principe van functiescheiding. Afgezien van wijkgebonden voorzieningen komen vrijwel geen andere functies (zoals bedrijven of kantoren) voor. Langs de randen (in de overgang naar mogelijke bedrijfsfuncties) is weinig verstoring door verkeer.* 

*Een vergelijkbaar omgevingstype qua aanvaardbare milieubelasting is een rustig buitengebied (eventueel inclusief verblijfsrecreatie), een stiltegebied of een natuurgebied.*

#### *Omgevingstype gemengd gebied*

*Een gemengd gebied is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden* 

*rechtvaardigen. Geluid is voor de te hanteren afstand van milieubelastende activiteiten veelal bepalend.* 

| Milieucategorie | Richtafstand tot omgevingstype rustige<br>woonwijk en rustig buitengebied | Richtafstand tot omgevingstype<br>gemengd gebied |
|-----------------|---------------------------------------------------------------------------|--------------------------------------------------|
| 1               | 10 m                                                                      | 0 m                                              |
| 2               | 30 m                                                                      | 10 m                                             |
| 3.1             | 50 m                                                                      | 30 m                                             |
| 3.2             | 100 m                                                                     | 50 m                                             |
| 4.1             | 200 m                                                                     | 100 m                                            |
| 4.2             | 300 m                                                                     | 200 m                                            |
| 5.1             | 500 m                                                                     | 300 m                                            |
| 5.2             | 700 m                                                                     | 500 m                                            |
| 5.3             | 1.000 m                                                                   | 700 m                                            |
| 6               | 1.500 m                                                                   | 1.000 m                                          |

*Tabel 4: Richtafstanden en omgevingstype (Bron: VNG-Handreiking 'Bedrijven en milieuzonering')*

Een woningbouwontwikkeling zelf betreft geen milieubelastende functie. Derhalve dient bezien te worden of de vestiging van woonfuncties ter plaatse aanvaardbaar is. Dit enerzijds vanuit dat er sprake dient te zijn van een aanvaardbaar woon- en leefklimaat. Anderzijds mag de voorgenomen ontwikkeling niet belemmerend zijn voor de bestaande bedrijfsvoering en de bijbehorende ontwikkelingsmogelijkheden.

In [Tabel 5](#page-30-0) is de bedrijvigheid in directe omgeving opgesomd, met de van toepassing zijnde richtafstanden. Hierbij zijn de richtafstanden genoteerd, behorende bij een rustige woonwijk / rustig buitengebied. Op [Afbeelding 12](#page-30-1) is de ligging van deze bedrijven ten opzichte van het plangebied weergegeven.

<span id="page-30-1"></span>*\$IEHHOGLQJ8LWVQHGHOXFKWIRWRPHWEHVWHPPLQJHQSODQJHELHGJOREDDOURRGRPNDGHUGZHHUJHJHYHQ%URQ 3'2.9LHZHU*

<span id="page-30-0"></span>

| 7DEHO%HGULMYLJKHLGLQGLUHFWHRPJHYLQJPHWWRHWHSDVVHQULFKWDIVWDQGHQ%URQ91*+DQGUHLNLQJµ%HGULMYHQ |  |  |
|---------------------------------------------------------------------------------------------|--|--|
| HQPLOLHX]RQHULQJ¶                                                                           |  |  |

|                                                                                                                                                                             | 5LFKWDIVWDQGHQLQPHWHUV<br>ELMUXVWLJHZRRQZLMNUXVWLJ<br>EXLWHQJHELHG |              |              |              |                     |              | P                         |
|-----------------------------------------------------------------------------------------------------------------------------------------------------------------------------|--------------------------------------------------------------------|--------------|--------------|--------------|---------------------|--------------|---------------------------|
| \$GUHVHQRPVFKULMYLQJ                                                                                                                                                        | *HXU                                                               | 6WRI         | *HOXLG       | *HYDDU       | *URRWVWH<br>DIVWDQG | &DWHJRULH    | SODQJHELHG<br>\$IVWDQGWRW |
| +RHN<br>0HONUXQGYHHKRXGHULM<br>9DUNHQVKRXGHULM                                                                                                                              | <br>                                                               | <br>         | <br>         | <br>         | <br>                | <br>         |                           |
| *URHQVWUDDW<br>3DDUGHQKRXGHULM                                                                                                                                              |                                                                    |              |              |              |                     |              |                           |
| +RHI<br>0HONUXQGYHHKRXGHULM                                                                                                                                                 |                                                                    |              |              |              |                     |              |                           |
| +RHI<br>+RXWEHZHUNLQJVEHGULMIPHW<br>ELMEHKRUHQGHVKRZURRPGHWDLOKDQGHO<br>ERXZPDUNW                                                                                           |                                                                    |              |              |              |                     |              |                           |
| \$FKWHUKRHN<br>0HONUXQGYHHKRXGHULM<br>9OHHVUXQGYHHKRXGHULM<br>9DUNHQVKRXGHULM<br>3OXLPYHHKRXGHULM<br>2SPHUNLQJ+HWEHWUHIWSHU<br>GLHUFDWHJRULHHHQNOHLQVFKDOLJH<br>YHHKRXGHULM | <br><br><br>                                                       | <br><br><br> | <br><br><br> | <br><br><br> | <br><br><br>        | <br><br><br> |                           |
| %HGULMYHQWHUUHLQ0HHUKHLGH                                                                                                                                                   |                                                                    |              |              |              |                     |              |                           |

| (Randen bedrijventerrein, dichtst nabij |     |    |    |   |     |     |     |
|-----------------------------------------|-----|----|----|---|-----|-----|-----|
| plangebied)                             |     |    |    |   |     |     |     |
| Milieucategorie 3.2 toegestaan          | -   | -  | -  | - | 100 | 3.2 | 470 |
| Mosik 1:                                |     |    |    |   |     |     |     |
| Melkrundveehouderij                     | 100 | 30 | 30 | 0 | 100 | 3.2 | 600 |
| De Weege 7:                             |     |    |    |   |     |     |     |
| Melkrundveehouderij                     | 100 | 30 | 30 | 0 | 100 | 3.2 | 650 |

Uit bovenstaande tabel volgt dat vrijwel aan alle richtafstanden ruimschoots wordt voldaan. Hieruit kan geconcludeerd worden dat er ten gevolge van deze bedrijvigheid sprake is van een aanvaardbaar woon- en leefklimaat in het plangebied en dat de ontwikkeling niet zorgt voor onevenredige belemmeringen in de bedrijfsvoering en ontwikkelingsmogelijkheden.

Alleen aan de richtafstand voor het aspect geur, wordt voor de veehouderij aan Hoek 8 te Duizel niet voldaan. Er wordt wel voldaan aan de richtafstanden voor stof, geluid en gevaar vanuit dit bedrijf. Hierdoor heeft een nader onderzoek plaatsgevonden naar de geurbelasting afkomstig van Hoek 8 te Duizel. Hierbij is bovendien de achtergrondbelasting van geur, de geurbelasting ten gevolge van de veelheid aan veehouderijen in de omgeving, beschouwd. Dit onderzoek is bijgevoegd in [Bijlage 3.](#page-65-3) Navolgend worden de belangrijkste conclusies weergegeven. Voor de volledige onderzoeksrapportage en de rekenresultaten wordt verwezen naar de bijlage.

#### *Hoek 8, Duizel*

Aan Hoek 8 te Duizel is een melkrundveehouderij gevestigd, met een varkenshouderijtak. Wegens de aanwezigheid van de varkenshouderijtak geldt voor geur een richtafstand van 200 meter. Het dichtstbijzijnde deel van het plangebied is gelegen op een afstand van 85 meter. Het grootste gedeelte van het plangebied voor de woningbouwontwikkeling is echter wel gelegen buiten deze afstand van 200 meter. De richtstand ten gevolge van de melkrundveehouderij, 100 meter, wordt bovendien ook niet overal in het plangebied behaald.

De vergunningrechten voor het bedrijf aan Hoek 8 zijn opgesomd in [Tabel 6.](#page-32-0) Op 30 november 2006 is voor het bedrijf een revisievergunning verleend. Op 22 oktober 2015 zijn de vergunningrechten gedeeltelijk ingetrokken. Uit de weergave van de vergunde rechten volgt dat de varkenshouderij nog vergund is met een traditioneel huisvestingssysteem (D3.100) en dat het een relatief kleinschalige tak betreft (480 vleesvarkens). Het vergunde huisvestingsysteem voldoet tevens niet aan het Besluit emissiearme huisvesting. Veehouderijen moeten sinds 1 januari 2013 voldoen aan het Besluit emissiearme huisvesting. Indien hier niet aan wordt voldaan, zoals in onderhavige situatie, mag de veehouderijtak worden gecontinueerd met toepassing van 'stoppersmaatregelen' (bijvoorbeeld het tijdelijk houden van minder dieren, of emissiereductie middels voer- en managementmaatregelen), waarbij de veehouderij uiterlijk 1 januari 2020 moet stoppen met de varkenstak. Ook het provinciale beleid (Verordening natuurbescherming Noord-Brabant) vereist dat vanaf 2020 verregaande reductiemaatregelen worden toegepast in o.a. de varkenshouderij. Het bedrijf aan Hoek 8 heeft op 26 maart 2013 een kennisgeving stoppersmaatregelen ingediend. Op de locatie van Hoek 8 dient de varkenstak dus per 2020 volledig beëindigd te zijn, dan wel dient het bedrijf reducerende maatregelen te gaan toepassen. Het bedrijf kan niet blijvend worden gecontinueerd conform de huidige geldende vergunningrechten.

Een stoppersmelding heeft echter geen gevolgen voor de vergunde rechten. Indien het bedrijf na 2020 alsnog wenst door te gaan, zal bijvoorbeeld door het toepassen van emissiereducerende systemen alsnog aan de van toepassing zijnde wetgeving moeten worden voldaan. Het is daarom 'worst case' om nu van de vergunde rechten uit te gaan.

De locatie is gelegen in een cluster van (burger)woonbebouwing, tegen de kern van Duizel. Het voorgenomen plangebied ligt bovendien achter bestaande woonobjecten. Met name door de ligging van het plangebied achter bestaande woonobjecten, heeft de voorgenomen planontwikkeling in Duizel-Noord geen invloed op de ontwikkelingsmogelijkheden van deze veehouderij. Andere bestaande woningen zijn reeds meer beperkend voor dit bedrijf, dan voorgenomen planontwikkeling.

Concluderend dient voor Hoek 8 derhalve enkel nog bezien te worden of er sprake is van een aanvaardbaar woon- en leefklimaat ten gevolge van de geurbelasting. Hiervoor is uitgegaan van de geldende vergunningrechten van het bedrijf. Dit is nader berekend en uiteengezet in [Bijlage 3.](#page-65-3)

<span id="page-32-0"></span>*Tabel 6: Vergunningrechten Hoek 8, Duizel (Bron: Web-BVB Brabant)*

Zoals volgt uit [Tabel 5](#page-30-0) worden vanuit het plangebied tot het bedrijf Hoek 8 te Duizel enkel de richtafstanden voor het aspect geur niet volledig behaald. Hiervoor geldt voor de rundveetak een richtafstand van 100 meter, en voor de varkenshouderij 200 meter. Voor melkrundvee gelden op grond van de geurwetgeving minimaal vereiste aan te houden afstanden. Voor dieren waarvoor bij ministeriële regeling (Regeling geurhinder en veehouderij) geuremissiefactoren zijn vastgesteld, zoals varkens, dient de geurbelasting te worden berekend en getoetst aan de normstelling.

Conform de geurwetgeving (Wet geurhinder en veehouderij en Activiteitenbesluit milieubeheer) dient deze 100 meter voor (melk)rundvee berekend te worden vanaf het emissiepunt, of wel daar waar de geur de stal verlaat. De gemeten afstand van 85 meter is tussen de uiterste hoek van het bouwvlak van het bedrijf en onderhavig plangebied. Het situeren van de nieuwe stallen op deze uiterste hoek van het bouwvlak is niet realistisch, gelet op de huidige indeling van het bedrijf en de omliggende bestaande burgerwoningen (waarvoor ook minimaal vereiste aan te houden vaste afstanden gelden). De afstand van de bestaande rundveestallen tot de rand van het plangebied bedraagt ruim 130 meter. De vereiste vaste afstanden worden dus ruimschoots behaald. Hierdoor is dus sprake van een aanvaardbaar woon- en leefklimaat ten gevolge van de rundveetak.

Voor de dieren met geuremissiefactor, de varkenstak, dient de geurbelasting te worden berekend. Derhalve, is met het rekenprogramma V-Stacks Vergunning een berekening gemaakt van de voorgrondbelasting van Hoek 8 te Duizel op het plangebied. Uit deze berekening, zie rekenresultaten in [Tabel 7,](#page-32-1) volgt dat op alle rekenpunten wordt voldaan aan de normstelling voor de voorgrondbelasting. Bezien vanuit de voorgrondbelasting is derhalve sprake van een aanvaardbaar woon- en leefklimaat.

| Geurgevoelig object | Xcoordinaat | Ycoordinaat | Geurnorm | Geurbelasting |
|---------------------|-------------|-------------|----------|---------------|
| Punt 1              | 148 903     | 376 143     | 3,0      | 2,9           |
| Punt 2              | 148 885     | 376 127     | 3,0      | 2,7           |
| Punt 3              | 148 868     | 376 112     | 3,0      | 2,4           |
| Punt 4              | 148 810     | 376 059     | 3,0      | 1,9           |
| Punt 5              | 148 784     | 376 050     | 3,0      | 1,8           |
| Punt 6              | 148 716     | 376 040     | 3,0      | 1,6           |
| Punt 7              | 148 647     | 376 025     | 3,0      | 1,4           |
| Punt 8              | 148 661     | 375 965     | 3,0      | 1,2           |
| Punt 9              | 148 676     | 375 903     | 3,0      | 0,9           |
| Punt 10             | 148 925     | 375 917     | 3,0      | 0,9           |
| Punt 11             | 149 001     | 375 990     | 3,0      | 1,1           |

<span id="page-32-1"></span>*Tabel 7: Rekenresultaten voorgrondbelasting Hoek 8 op plangebied*

#### *Achtergrondbelasting geur veehouderijen*

Uit voorgaande volgt dat er ter plaatse van het plangebied kan worden voldaan aan de normstelling voor de voorgrondbelasting van geur en de minimaal vereiste vaste afstanden. Echter, wegens de veelheid aan veehouderijen in de omgeving van een geurgevoelig object, kan er desondanks wel sprake zijn van een te hoge achtergrondbelasting. Bovendien wordt het woon- en leefklimaat bij veehouderijen in hoofdzaak bepaald door het aspect geur.

Onder de achtergrondbelasting wordt de geurbelasting verstaan als gevolg van de veelheid aan veehouderijen in de omgeving van een geurgevoelig object. De achtergrondbelasting is daarmee een goede graadmeter voor hinder ten gevolge van veehouderijbedrijven. Hiervoor wordt de gezamenlijke geurbelasting van de omliggende veehouderijen, binnen een straal van 2 kilometer rondom de projectlocatie bepaald. Binnen 2 kilometer rondom het plangebied zijn veehouderijen gelegen binnen de gemeentes Eersel en Bladel. Voor de invoergegevens van de berekening is derhalve gebruik gemaakt van de database van Web-BVB van deze gemeentes. De achtergrondbelasting is vervolgens berekend met het programma V-Stacks Gebied. De in- en uitvoergegevens zijn bijgevoegd in [Bijlage](#page-65-3)  [3.](#page-65-3) De rekenresultaten zijn samengevat weergegeven in [Tabel 8.](#page-33-0)

| RP | Optimaal + tot<br>aanvaardbare<br>achtergrondbelasting | Achtergr<br>ondbelas<br>ting | % GGH<br>achtergr<br>ond | Klasse milieukwaliteit<br>achtergrondbelasting<br>Gebiedsvisie geur Eersel<br>2015 |
|----|--------------------------------------------------------|------------------------------|--------------------------|------------------------------------------------------------------------------------|
| 1  | 0-10                                                   | 3,655                        | 5,8%                     | Optimaal                                                                           |
| 2  | 0-10                                                   | 3,514                        | 5,6%                     | Optimaal                                                                           |
| 3  | 0-10                                                   | 3.42                         | 5,5%                     | Optimaal                                                                           |
| 4  | 0-10                                                   | 3,219                        | 5,2%                     | Optimaal                                                                           |
| 5  | 0-10                                                   | 3,114                        | 5.1%                     | Optimaal                                                                           |
| 6  | 0-10                                                   | 2,922                        | 4,9%                     | Optimaal +                                                                         |
| 7  | 0-10                                                   | 2,682                        | 4,5%                     | Optimaal +                                                                         |
| 8  | 0-10                                                   | 2,372                        | 4,1%                     | Optimaal +                                                                         |
| 9  | 0-10                                                   | 2,222                        | 3,9%                     | Optimaal +                                                                         |
| 10 | 0-10                                                   | 2,006                        | 3,6%                     | Optimaal +                                                                         |
| 11 | 0-10                                                   | 2,015                        | 3.6%                     | Optimaal +                                                                         |

<span id="page-33-0"></span>*Tabel 8: Rekenresultaten achtergrondbelasting*

Uit de rekenresultaten volgt dat de achtergrondbelasting maximaal 3,655 OUE/m3 bedraagt. Dit komt overeen met een percentage geurgehinderden van 5,8%. Conform de gemeentelijke geurgebiedsvisie van Eersel is hiermee sprake van een 'Optimaal' woon- en leefklimaat. De kwaliteit van het woon- en leefklimaat is goed tot redelijk goed en gezien de functie optimaal. Het geurhinderniveau is redelijk laag, de kans op geurklachten is daarom beperkt. In een groot deel van het plangebied is de geurbelasting zelfs lager en kan het woon- en leefklimaat zelfs worden aangemerkt als 'Optimaal +'.

#### *Beoordeling woon- en leefklimaat geur veehouderijen*

Het woon- en leefklimaat ter plaatse van de woningbouwontwikkeling voor het aspect veehouderijen en milieuzonering wordt dus met name bepaald door de geurbelasting. In [Tabel 9](#page-34-1) is de hoogste voorgrondbelasting (Hoek 8, Duizel) afgewogen tegen de achtergrondbelasting. Hierbij is per rekenpunt bepaald wat het meest bepalend is (voorgrond of achtergrond). Vervolgens is met deze belasting het % geurgehinderden en het woon- en leefklimaat bepaald.

#### <span id="page-34-1"></span>*Tabel 9: Afweging voor- en achtergrondbelasting, berekening % geurgehinderden (GGH) en woon- en leefklimaat*

|    |           |           |                |             |             | Klasse             |             |       |                      |          |
|----|-----------|-----------|----------------|-------------|-------------|--------------------|-------------|-------|----------------------|----------|
|    |           | Hoogste   | Optimaal + tot |             |             | milieukwaliteit    | Meest       |       | Woon- en             | Helft    |
|    |           | voorgrond | aanvaardbare   |             |             | achtergrondbelasti | bepalend    |       | leefklimaat norm     | achtergr |
|    | Geurnorm  | belasting | achtergrondbe  | Achtergrond | % GGH       | ng Gebiedsvisie    | woon- en    |       | RIVM                 | ondbelas |
| RP | voorgrond | (Hoek 8)  | lasting        | belasting   | achtergrond | geur Eersel 2015   | leefklimaat | % GGH | (concentratiegebied) | ting     |
| 1  | 3,0       | 2,9       | 0-10           | 3,655       | 5,8%        | Optimaal           | Voorgrond   | 8,3%  | Goed                 | 1,828    |
| 2  | 3,0       | 2,7       | 0-10           | 3,514       | 5,6%        | Optimaal           | Voorgrond   | 7,8%  | Goed                 | 1,757    |
| 3  | 3,0       | 2,4       | 0-10           | 3,42        | 5,5%        | Optimaal           | Voorgrond   | 7,2%  | Goed                 | 1,710    |
| 4  | 3,0       | 1,9       | 0-10           | 3,219       | 5,2%        | Optimaal           | Voorgrond   | 6,0%  | Goed                 | 1,610    |
| 5  | 3,0       | 1,8       | 0-10           | 3,114       | 5,1%        | Optimaal           | Voorgrond   | 5,7%  | Goed                 | 1,557    |
| 6  | 3,0       | 1,6       | 0-10           | 2,922       | 4,9%        | Optimaal +         | Voorgrond   | 5,2%  | Goed                 | 1,461    |
| 7  | 3,0       | 1,4       | 0-10           | 2,682       | 4,5%        | Optimaal +         | Voorgrond   | 4,7%  | Zeer goed            | 1,341    |
| 8  | 3,0       | 1,2       | 0-10           | 2,372       | 4,1%        | Optimaal +         | Voorgrond   | 4,2%  | Zeer goed            | 1,186    |
| 9  | 3,0       | 0,9       | 0-10           | 2,222       | 3,9%        | Optimaal +         | Achtergrond | 3,9%  | Zeer goed            | 1,111    |
| 10 | 3,0       | 0,9       | 0-10           | 2,006       | 3,6%        | Optimaal +         | Achtergrond | 3,6%  | Zeer goed            | 1,003    |
| 11 | 3,0       | 1,1       | 0-10           | 2,015       | 3,6%        | Optimaal +         | Voorgrond   | 3,9%  | Zeer goed            | 1,008    |

Uit voorgaande tabel volgt dat op alle rekenpunten voor de voor- en achtergrondbelasting van geur wordt voldaan aan de normen, danwel streefwaarden. Ten aanzien van de aanvaardbaarheid van het woon- en leefklimaat kan worden gesteld dat de veehouderijendichtheid rondom de kern van Duizel zeer laag is. De achtergrondbelasting van geur is daarmee ook laag. Intensieve veehouderijen zijn zeer beperkt aanwezig, daar in het gebied hoofdzakelijk melkrundveehouderijen worden geëxploiteerd.

Het woon- en leefklimaat wordt derhalve ter plaatse met name bepaald door de voorgrondbelasting van Hoek 8 te Duizel. Hierbij is maximaal sprake van een % geurgehinderden van 8,3% en conform het RIVM een woon- en leefklimaat 'Goed'. Op overige delen van het plangebied is de geurbelasting lager en kwalificeert het woon- en leefklimaat zelfs als 'Zeer goed'.

Uit de bijgevoegde rapportage, [Bijlage 3,](#page-65-3) volgt dat voor de omliggende veehouderijbedrijven wordt voldaan aan de normstelling voor geur. Dit betreft o.a. de voorgrondbelasting en de minimaal vereiste vaste afstanden. Uit de rekenresultaten volgt tevens dat er ruimschoots sprake is van een aanvaardbaar woon- en leefklimaat.

De achtergrondbelasting wordt blijkens de gemeentelijke gebiedsvisie aangemerkt als 'Optimaal' tot 'Optimaal+'. Het gecombineerde woon- en leefklimaat (voorgrondbelasting en achtergrondbelasting) kan volgens de RIVM-criteria worden aangemerkt als 'Goed' tot 'Zeer goed'.

In het plangebied is sprake van een aanvaardbaar woon- en leefklimaat ten gevolge van veehouderijen en milieuzonering.

#### *Conclusie bedrijven en milieuzonering*

Concluderend, er wordt een ruim voldoende afstand gerespecteerd tussen het plangebied en omliggende bedrijvigheid. Uit de berekeningen van de geurbelasting ten gevolge van veehouderijbedrijven volgt bovendien dat de geurbelasting aanvaardbaar is. Er is dus in het plangebied sprake van een aanvaardbaar woon- en leefklimaat ten gevolge van bedrijven, veehouderijen en milieuzonering. Bovendien worden met de voorgenomen ontwikkeling de omliggende bedrijven niet beperkt in hun bedrijfsvoering en ontwikkelingsmogelijkheden.

#### <span id="page-34-0"></span>**4.3 Veehouderijen en volksgezondheid**

Veehouderijen zijn tegenwoordig regelmatig onderwerp van discussie omtrent het aspect volksgezondheid. De focus ligt hierbij met name op grootschalige varkens-, pluimvee- en geitenhouderijen.

Op basis van de momenteel uitgevoerde onderzoeken kunnen nog geen eenduidige conclusies worden getrokken of er sprake is van een causaal verband tussen veehouderijen en volksgezondheid. Dit wordt ook door de Gezondheidsraad geconcludeerd in haar advies van 14 februari 2018 hieromtrent. In dit advies wordt bovendien gesteld dat hoewel niet kan worden vastgesteld wat

eventuele gezondheidseffecten veroorzaakt, dat het wel zinvol is om emissiereducerende maatregelen bij veehouderijen te treffen. Vervolgonderzoek is nog noodzakelijk en gaande.

Navolgend wordt een samenvatting gegeven van de belangrijkste gepubliceerde onderzoeken met betrekking tot veehouderijen en volksgezondheid.

In augustus 2016 is het onderzoek 'Veehouderij en Gezondheid Omwonenden' (VGO-1) gepubliceerd, RIVM-rapport 2016-0058. Voor dit onderzoek is uitgebreid onderzoek gedaan in het oosten van Noord-Brabant en het noorden van Limburg, een dichtbevolkt gebied met een hoge veehouderijendichtheid. Deze conclusies zijn derhalve niet één-op-één door te trekken naar gebieden met een andere samenstelling.

- Het VGO-onderzoek bevestigt eerdere bevindingen dat astma en neusallergieën minder voorkomen bij mensen die op korte afstand wonen van veehouderijen. Verder komt COPD in de landelijke delen van het onderzoeksgebied net zo vaak voor als in gebieden met een lage dichtheid aan veehouderijen. COPD-patiënten blijken wel een belangrijke risicogroep voor luchtweg-gerelateerde gezondheidseffecten in relatie tot veehouderijen.
- Uit het VGO-onderzoek komen aanwijzingen naar voren dat het wonen in de buurt van veehouderijen een nadelig effect heeft op de longfunctie. Daarnaast blijkt dat de longfunctie lager is wanneer de concentratie ammoniak in de lucht hoog is. Dit lijkt niet te wijten te zijn aan ammoniak zelf, maar aan fijnstof-deeltjes die worden gevormd doordat ammoniak met andere stoffen in de lucht reageert. In de buurt van veehouderijen komen bovendien meer endotoxinen, fijnstof en mogelijke andere componenten afkomstig uit de veehouderij voor.
- Het VGO-onderzoek heeft nieuwe inzichten opgeleverd in de relatie tussen veehouderij en gezondheid. De inzichten zijn niet compleet en het is niet altijd duidelijk of er een oorzakelijk verband bestaat. Vervolgonderzoek is hiertoe noodzakelijk.

In juni 2017 verscheen het onderzoeksrapport 'Veehouderij en Gezondheid Omwonenden (aanvullende studies); Analyse van gezondheidseffecten, risicofactoren en uitstoot van bio-aerosolen', RIVM-rapport 2017-0062 (VGO-2). Dit onderzoek bevestigt de conclusies uit het VGO-onderzoek uit augustus 2016. Verder toont dit onderzoek aan dat rondom een individuele geitenhouderij en pluimveehouderijen sprake is van een verhoogde kans op longontsteking.

In september 2018 is een deelrapport 'Longontsteking in de nabijheid van geiten- en pluimveehouderijen; actualisering van gegevens uit huisartsenpraktijken 2014-2016' gepubliceerd. Dit rapport maakt deel uit van een reeks vervolgonderzoeken in het kader van het onderzoeksprogramma Veehouderij en Gezondheid Omwonenden (VGO 3). De resultaten van dit onderzoek wijzen, net als de voorgaande onderzoeken, op een associatie tussen het wonen in nabijheid van een geitenhouderij en een verhoogd risico op longontsteking. De associatie tussen een verhoogd risico op longontsteking en het wonen in de buurt van een pluimveehouderij blijkt, in de jaren die binnen deze actualisering zijn onderzocht, niet meer statistisch significant te zijn.

Uit het VGO 2 en VGO 3-onderzoek blijkt dat het verhoogde risico voor longontstekingen in nabijheid van geitenhouderijen zich voordoet, binnen een afstand van 2 km rondom dergelijke bedrijven. Hierbij kan wel de kanttekening worden geplaatst dat bijvoorbeeld in Noord-Brabant een groot deel van de gehele provincie is gelegen binnen deze afstand van 2 km rondom alle geitenhouderijen. Nader onderzoek is noodzakelijk om deze onderzoeksresultaten te onderschrijven.

De dichtstbijzijnde geitenhouderij in nabijheid van onderhavig plangebied is gelegen in noordoostelijke richting en op een afstand van ruim 880 m. Aangezien het plangebied is gelegen uit de overheersende windrichting, in de kernrand van Duizel en door de ruime afstand, wordt geen onaanvaardbaar risico voor de volksgezondheid ingeschat.

Omdat er geen gezondheidsrisico's mogen ontstaan door de exploitatie van een veehouderij is dit een van de aspecten die in een aanvraag omgevingsvergunning beschouwd dienen te worden. Inmiddels heeft dit onderwerp bovendien geleid tot diverse onderzoeksresultaten en jurisprudentie die betrokken kan worden bij de toetsing van aanvragen omgevingsvergunningen voor veehouderijen. De hoofdlijnen van de jurisprudentie tot op heden zijn als volgt:

- Volksgezondheid moet als aspect worden betrokken bij de omgevingsvergunning milieu;
- Er is geen wettelijk of beleidsmatig toetsingskader voor zoönosen;
- Afwijken van bestaande toetsingskaders vanwege volksgezondheid is alleen mogelijk met algemeen aanvaarde wetenschappelijke inzichten;
- Voor zover er geen toetsingskaders zijn (zoals endotoxinen), beoordeelt het bevoegd gezag de vergunningaanvraag met algemeen aanvaarde wetenschappelijke inzichten;
- Als algemeen aanvaarde wetenschappelijke inzichten ontbreken, maar er is wel een indicatie, dan is weigeren van de vergunning of extra voorschriften mogelijk met het voorzorgbeginsel;
- Een GGD-advies vragen kan, maar is niet verplicht;
- Anticiperen op mogelijke resultaten van toekomstig wetenschappelijk onderzoek is niet toegestaan;
- Het is onder voorwaarden mogelijk om voorschriften op te nemen in de vergunning m.b.t. het verkleinen van gezondheidsrisico's.

Samengevat is er nog geen concreet toetsingskader of rekenmodel, maar dient wel een afweging te worden gemaakt aan de hand van de specifieke situatie en reeds bekende informatie. Effecten op de volksgezondheid van omwonenden kunnen binnen het huidige wettelijke kader dus nog niet concreet worden getoetst. Voordat een omgevingsvergunning, activiteit milieu, verleend wordt, moet het beoogde initiatief van de veehouderij echter getoetst worden aan diverse milieuaspecten, zoals ammoniakuitstoot, geur, fijnstof, aanwezigheid en gebruik van gevaarlijke stoffen, aan- en afvoer van meststoffen, geluid, brandveiligheid, etc. Door diverse wetten is voorgeschreven wat de maximale grenswaarden zijn waaraan een veehouderij moet voldoen. Indien een veehouderij niet voldoet, zal een vergunning dus niet verleend worden. Er mag vanuit worden gegaan dat de grenswaarden die in de wet zijn opgenomen de volksgezondheid in voldoende mate beschermen. In de bedrijfsexploitatie worden gezondheidsrisico's door het toepassen van strenge hygiëneregels bovendien zoveel mogelijk voorkomen.

In het plangebied is de veehouderijendichtheid relatief laag (blijkens de provinciale kaarten met daarop een weergave van de vergunningen als geregistreerd in het Web-BVB, Bestand Veehouderij Bedrijven provincie Noord-Brabant). De onderzoeken focussen nu met name op eventuele gezondheidseffecten in directe nabijheid van grootschalige intensieve veehouderijen en in veedicht gebied. Ook geitenhouderijen kunnen mogelijk een gezondheidsrisico omvatten.

Vooruitlopend op wetenschappelijk aangetoonde causale verbanden tussen de veehouderijsector en potentiële risico's voor de volksgezondheid en een wettelijk kader hieromtrent, heeft de gemeente Eersel de 'Beleidsregel Toetsingskader fijnstof-endotoxine vergunningaanvragen in de varkens- en pluimveehouderij' vastgesteld. Deze beleidsregel is vastgesteld op 20 december 2016 en in werking getreden per 19 januari 2017. Het toetsingskader biedt het college van burgemeester en wethouders de mogelijkheid om gezondheidsaspecten (endotoxinen) mee te wegen bij de vergunningverlening voor varkens- en pluimveehouderijen. Als maximale blootstellingsnorm voor endotoxinen wordt de advieswaarde van de Gezondheidsraad (30 EU/m3 ) aangehouden.

Endotoxine is een celwandfragment van gram negatieve bacteriën. Op 7 juli 2016 verscheen het rapport 'Emissies van endotoxinen uit de Veehouderij: emissiemetingen en verspreidingsmodelering' (Wageningen UR Livestock Research, juni 2016, rapport 949). Uit het rapport blijkt dat rondom varkens- en pluimveehouderijen mogelijk een overschrijding van de advieswaarde van 30 EU/m3 (vastgesteld door de Gezondheidsraad) aan de orde is. De uitkomsten van het endotoxine onderzoek zijn uitgewerkt in een aanvullend onderzoek ("Endotoxine concentraties rond stallen; indicatieve modelberekeningen", ErbrinkStacks Consult, 5 september 2016). Endotoxines kunnen nog niet concreet gemeten, dan wel berekend worden. Wel heeft het aanvullend onderzoek als resultaat dat op basis van een fijnstofemissie (bronsterkte) de aan te houden afstand kan worden bepaald om een te hoge blootstelling aan endotoxinen te voorkomen.

Op basis van deze rekentabel volgt dat bij afstanden van meer dan 200 meter, overschrijdingen van de advieswaardes voor endotoxinen bij varkenshouderijen (tot circa 1.400 kg PM10/jaar, dus bedrijven

met een zeer hoge fijnstof-uitstoot), niet meer voorkomen. Binnen een afstand van 200 meter is enkel de varkenshouderij aan Hoek 8 aanwezig. Het bedrijf heeft een fijnstofemissie van circa 83 kg PM10/jaar (zie hiertoe [Tabel 6)](#page-32-0). Uit de rekentabel volgt hierbij een afstand van 34 meter. Deze afstand wordt ruimschoots behaald. De dichtstbijzijnde pluimveestal is gesitueerd aan Achterhoek 2 te Duizel. Het betreft een kleinschalige veehouderij met, blijkens Web-BVB een vergunning uit 1983 voor o.a. het houden van legkippen. De fijnstofemissie bedraagt circa 28 kg PM10 per jaar. Dit komt overeen met een afstand in de rekentabel van circa 40 meter. Ook deze afstand wordt ruimschoots gehaald. Er wordt vanuit endotoxines bezien dus een ruimschoots voldoende afstand gehanteerd.

Het nieuwbouwplan in Duizel-Noord is bezien vanuit het aspect veehouderijen en volksgezondheid dus aanvaardbaar.

#### <span id="page-37-0"></span>**4.4 Wegverkeerslawaai**

Onderzocht dient te worden of het plangebied is gelegen in een wettelijke onderzoekszone voor wegverkeerslawaai. Op basis van artikel 76 van de Wet geluidhinder (Wgh) dienen bij de vaststelling van een bestemmingsplan de waarden als bedoeld in art. 82 t/m 85 van de Wgh in acht te worden genomen, indien dat plan gelegen is in een zone rondom een weg als bedoeld in art. 74 lid 1 Wgh en (het betreffende onderdeel van) dat plan mogelijkheden biedt voor:

- De realisatie van woningen, andere geluidsgevoelige gebouwen en van geluidsgevoelige terreinen;
- De aanleg van een nieuwe weg en/of een reconstructie van een bestaande weg;
- Functiewijzigingen van een niet-geluidsgevoelige functie in een geluidsgevoelige functie.

De onderzoekszone voor wegen is afhankelijk van de hoeveelheid rijbanen, zie hiertoe [Tabel 10.](#page-37-1)

| Gebied               | Breedte (m) geluidzones (art. 74) |  |  |
|----------------------|-----------------------------------|--|--|
| stedelijk            |                                   |  |  |
| 1 of 2 rijstroken    | 200                               |  |  |
| 3 of meer rijstroken | 350                               |  |  |
| buitenstedelijk      |                                   |  |  |
| 1 of 2 rijstroken    | 250                               |  |  |
| 3 of 4 rijstroken    | 400                               |  |  |
| 5 of meer rijstroken | 600                               |  |  |

<span id="page-37-1"></span>*Tabel 10: Onderzoekszones Wet geluidhinder*

De wegen in de kern Duizel kennen grotendeels een snelheidsregime van 30 km/uur. Voor wegen met een snelheidsregime van maximaal 30 km/uur geldt geen wettelijke geluidszone. Wel is het plangebied gelegen binnen de geluidszone van 250 meter vanaf de wegen Akkerstraat, Groenstraat en Hoef. Om de aanvaardbaarheid in het plangebied te onderzoeken ten gevolge van het aspect wegverkeerslawaai is hiertoe onderzoek uitgevoerd. In [Bijlage 4](#page-65-4) is het onderzoek bijgevoegd voor het plangebied. Navolgend worden de onderzoeksresultaten samengevat weergegeven. Voor de volledige onderzoeksresultaten wordt verwezen naar de bijlagen.

#### *Formele toets*

Door Gbs Milieuadvies is een akoestisch onderzoek wegverkeerslawaai uitgevoerd. Het akoestisch onderzoek vindt plaats ter voorbereiding om in het plangebied, na bestemmingsplanherziening, woningbouw te realiseren. Hiertoe is de geluidbelasting bepaald op de verschillende plangebieden als gevolg van de geluidrelevante wegen en getoetst aan de geldende geluidsnormen. Aangetoond dient te worden dat er sprake is van een goed woon- en leefklimaat ter plaatse.

Voor wegverkeerslawaai zijn de plangebieden gelegen binnen de geluidzones van de Hoef, Groenstraat en de Akkerstraat. De omliggende wegen, waaronder de Hoeksen Bogt, Hoek, Sint Janstraat, Sandakker/Smetsakker, het Bugtje, Kleine Rul en de Groenstraat/Hoef ten oosten van de doorgaande weg Hoef hebben een snelheidsregime van 30 km/uur. Wegen waarvoor een dergelijk snelheidsregime geldt, vallen niet onder de Wet geluidhinder. Voor deze wegen kan dus geen hogere

grenswaarde worden aangevraagd of verleend, aangezien de Wgh op deze wegen niet van toepassing is.

De voorkeursgrenswaarde van 48 dB uit de Wgh wordt vanwege de zoneplichtige wegen nergens overschreden. Het vaststellen van hogere waarden is dan ook niet noodzakelijk. Dit betekent dat in onderhavige situatie de cumulatieve geluidbelasting, als bedoeld in artikel 110f Wgh, niet bepaald hoeft te worden. Echter in het kader van een goede ruimtelijke ordening is de cumulatieve geluidbelasting alsnog bepaald voor alle gemodelleerde wegen. Dit wordt navolgend toegelicht.

#### *Goede ruimtelijke ordening*

Aanvullend op de formele toetsing aan de Wet geluidhinder (als voorgaand toegelicht), is in het kader van een goede ruimtelijke ordening beoordeeld of de geluidbelasting ter plaatse van de plangebieden nabij een 30 km/uur weg voldoet aan de voorkeursgrenswaarde voor wegverkeerslawaai van 48 dB. Derhalve zijn de geluidbelastingen van deze wegen in het akoestisch onderzoek alsnog getoetst aan de voorkeursgrenswaarde.

Alleen voor de weg Hoek geldt dat de geluidbelasting ten gevolge van het wegverkeer op deze weg, inclusief correctie, de voorkeursgrenswaarde van 48 dB overschrijdt. De berekende geluidbelasting is echter bepaald op de randen van de wegen/plangebieden. Gesteld kan worden dat de woningbouw niet direct op de randen van de plangebieden gerealiseerd zal worden, maar op enkele meters vanaf de weg. Voor een beoordeling van het woon- en leefklimaat is tevens inzicht in de gecumuleerde geluidbelasting noodzakelijk van zowel alle relevante wegen alsmede de 30 kilometer per uur wegen.

Bij de gecumuleerde geluidbelasting worden in dit geval alle relevante wegen (inclusief 30 kilometer per uur wegen) betrokken. Bij het beoordelen van het woon- en verblijfsklimaat is de aftrek conform artikel 3.4 niet meegenomen. Voor het beoordelen van het woon- en verblijfsklimaat ter plaatse van de te realiseren woningen wordt gebruik gemaakt van de 'kwaliteitsindicatie geluid' van het RIVM. Op basis van de classificering van de milieukwaliteit kan het volgende worden geconcludeerd:

- Plangebied 1: Goed tot matig
- Plangebied 2: Goed tot matig
- Plangebied 3: Zeer goed tot matig
- Plangebied 4: Goed tot redelijk

Hierbij dient te worden opgemerkt dat de exacte uitwerking van de locatie van de woning(en) in de verschillende plangebieden momenteel nog niet exact bekend zijn. Er is bij de classificering uitgegaan van een "vrije veldsituatie". Dit is als worstcase te beschouwen. Er is dus geen rekening gehouden met de afscherming van de woningen in de verschillende plangebieden.

Bovengenoemde classificering is slechts een indicatie. Er kan van uitgegaan worden dat de woningen in de 1e lijn voor afscherming zorgen voor de achterliggende woningen. Hierdoor zal bovengenoemde classificatie aanzienlijk verbeteren waardoor een aanvaardbaar woon- en leefklimaat kan worden gewaarborgd.

Volgens het Bouwbesluit dient de karakteristieke geluidwering van de gevel GA;K voor verblijfsgebieden in een woning minimaal de in het vastgestelde hogere-waardenbesluit opgenomen hoogst toelaatbare geluidbelasting minus 33 dB te bedragen. Verder wordt ervan uitgegaan dat een gevel bij een normale bouwkundige opzet aan de minimaal vereiste GA;K van 20 dB voldoet, waardoor er bij een geluidbelasting die groter is dan 53 dB derhalve een aanvullend onderzoek nodig is ter bepaling van de geluidwering van de gevel.

De voorkeursgrenswaarde van 48 dB uit de Wgh wordt vanwege de zoneplichtige wegen nergens overschreden. Dit betekent dat in onderhavige situatie de cumulatieve geluidbelasting, als bedoeld in artikel 110f Wgh, niet bepaald hoeft te worden. Formeel gezien is nader onderzoek van de geluidwering van de gevels niet noodzakelijk.

In de plangebieden 1 t/m 4 is er geen sprake van een formele overschrijding van de voorkeursgrenswaarde. De gecumuleerde geluidbelasting, inclusief niet gezoneerde wegen en exclusief aftrek, is in delen van de plangebieden echter wel hoger dan 48 dB (zie hiertoe de figuren 4.1 t/m 4.4 in het akoestisch onderzoek). Ondanks dat hier voldaan wordt aan de wettelijke verplichtingen, kan gekozen worden voor aanvullende maatregelen (zoals gevelwering, of afscherming door onderlinge situering van gebouwen) om de geluidbelasting in de woningen te verlagen en het woon- en leefklimaat te bevorderen. Dit betreft een afweging voor het bevoegd gezag en kan bijvoorbeeld worden betrokken bij een nadere stedenbouwkundige uitwerking, of de omgevingsvergunning voor het bouwen.

#### *Conclusie*

Het aspect wegverkeerslawaai leidt niet tot belemmeringen voor onderhavig plan. Tevens kan geoordeeld worden dat er in het plangebied kan worden voldaan aan een aanvaardbaar woon- en leefklimaat voor de geluidbelasting ten gevolge van wegverkeer.

#### <span id="page-39-0"></span>**4.5 Waterhuishouding**

Waterhuishoudkundige aspecten zijn een belangrijk aandachtspunt bij het opstellen van ruimtelijke plannen. De watertoets is dan ook wettelijk verankerd in artikel 3.1.6 lid 1, sub b Bro. Hierin is bepaald dat een plan een waterparagraaf dient te bevatten, waarin de keuzes ten aanzien van water gemotiveerd worden. Daarnaast dient ook de waterbeheerder om een advies te worden gevraagd.

#### *Beleid Waterschap De Dommel*

De planlocatie is gelegen binnen het stroomgebied van Waterschap De Dommel. De visie van Waterschap De Dommel is vervat in het Waterbeheerplan 2016 – 2021 'Waardevol Water' en kent een geldigheid vanaf 1 januari 2016. Het waterbeheerplan beschrijft de doelstellingen van Waterschap De Dommel voor de periode 2016 – 2021 en hoe zij deze doelstellingen wil realiseren. Daarnaast heeft het waterschap waar nodig nog toegespitst beleid en beleidsregels op de verschillende thema's/speerpunten uit het waterbeheerplan en heeft het waterschap een eigen verordening; de Keur en de legger. De Keur Waterschap De Dommel 2015 bevat gebods- en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken liggen, aan welke afmetingen en eisen die moeten voldoen en wie onderhoudsplichtig is. Veelal is voor deze ingrepen een watervergunning van het waterschap benodigd.

De waterschapsdoelen zijn doorvertaald in beleidsregels, waaronder de Keur. De drie Noord-Brabantse Waterschappen Aa en Maas, Brabantse Delta en De Dommel hebben gezamenlijk besloten om de Keuren te uniformeren en te dereguleren. De nieuwe uniforme keuren zijn in werking getreden op 1 maart 2015. In de Keuren zijn diverse regels opgenomen om gebieden met een specifieke waterhuishoudkundige functie te beschermen, zoals de attentiegebieden en de invloedsgebieden Natura 2000. Er geldt een specifiek beschermingsregime, afhankelijk van het type gebied en de ligging in of nabij een beschermd gebied en de voorgenomen activiteiten.

Een ander zeer belangrijk en vaak ruimtevragend aspect betreft de verplichting om zorgvuldig om te gaan met neerslag afkomstig van een toename van verhard of bebouwd oppervlak of door het afkoppelen van bestaand verhard oppervlak. Per 1 januari 2019 is de partiële herziening 2018 van de Keur 2015 en de Algemene Regels van Waterschap de Dommel van kracht. Een watervergunning is noodzakelijk, tenzij:

- De waterparagraaf van het bestemmingsplan na 1 januari 2019 de schriftelijke instemming heeft verkregen van Waterschap de Dommel en de in de waterparagraaf genoemde maatregelen zijn uitgevoerd, of voor zover:
- Het afkoppelen van verhard oppervlak maximaal 10.000 m2 is, of:
- De toename van verhard oppervlak maximaal 2.000 m2 is, of:
- De toename van verhard oppervlak bestaat uit een groen dak, of

- De toename van verhard oppervlak tussen de 2.000 m2 en 10.000 m2 is, en compenserende maatregelen zijn getroffen om versnelde afvoer van hemelwater tegen te gaan. Er moet dan een voorziening worden getroffen met een minimale retentiecapaciteit, conform de rekenregel:
#### *Benodigde retentiecapaciteit (in m³) = toename verhard oppervlak (in m²) x gevoeligheidsfactor x 0,06*

De gevoeligheidsfactor kan 1, ½, of ¼ bedragen en is aangeduid op de kaart 'Algemene regel versnelde afvoer regenwater door verhard oppervlak', toebehorende aan de Keur. Daarnaast zijn een aantal voorschriften gesteld aan nieuwe retentievoorzieningen, zoals dat de bodem boven de gemiddeld hoogste grondwaterstand (GHG) dient te liggen, er een vertraagde afvoer naar het oppervlaktewater plaatsvindt (diameter 4 cm) en er sprake dient te zijn van een overloopconstructie.

De gevoeligheidsfactor wordt niet toegepast bij toenames van verharde oppervlaktes groter dan 10.000 m2 . Dan wordt immers gerekend met een benodigde bergingscapaciteit van 600 m3 /hectare toename verhard oppervlak.

Uit de Keurkaart, zi[e Afbeelding 13,](#page-41-0) volgt dat het plangebied niet gelegen is in een beschermd gebied. Tevens is het plangebied niet gelegen in een waterwingebied, of een boringvrije zone. Wel is de locatie gelegen in een aangeduid 'invloedsgebied Natura 2000'. Het betreft hier een zeer uitgestrekt gebied in een groot gedeelte van het zuiden van Brabant (circa vanaf Hilvarenbeek tot aan Budel). Dit zijn de gebieden rond Natura 2000-gebieden waar significante effecten van de verruiming van agrarische grondwateronttrekking niet per definitie kan worden uitgesloten. Voorliggend initiatief behelsd echter geen grondwateronttrekking. Derhalve is de ligging binnen dit invloedsgebied niet relevant voor het voornemen.

Op de Leggerkaart, zie [Afbeelding 14,](#page-42-0) zijn de in de directe omgeving van het plangebied gelegen oppervlaktewateren en overige voorzieningen met een hydrologische functie weergegeven. Ter plaatse van de voorgenomen bouwplannen zijn geen relevante watergangen aanwezig. Hieruit volgen dus geen belemmeringen voor de uitvoering van het woningbouwplan Er hoeven geen belangrijke watergangen te worden gedempt.

Het plangebied is nu onverhard en hoeft dus niet af te wateren op sloten of riolering. Met het voorliggende plan zullen de gronden gedeeltelijk bebouwd en verhard worden. Daarom dient beschouwd te worden op welke wijze de planontwikkeling hydrologisch neutraal gerealiseerd kan worden, mede op basis van de rekenregels en het beleid van Waterschap De Dommel.

<span id="page-41-0"></span>*Afbeelding 13: Keurkaart beschermde gebieden, ligging plangebied globaal rood omkaderd weergegeven.*

<span id="page-42-0"></span>*Afbeelding 14: Uitsnede Leggerkaart Waterschap De Dommel, plangebied globaal groen omkaderd weergegeven*

Zoals in onderhavig document eerder toegelicht wordt de totale woningbouwontwikkeling in Duizel-Noord gefaseerd uitgevoerd. Een eerste fase is reeds gerealiseerd op basis van het bestemmingsplan 'Duizel-Noord'. In dit plan was bovendien een groot deel van het onderhavige plangebied reeds meegenomen ten behoeve van voorziene woningbouw. Het betrof het plandeel, het woongebied, respectievelijk ten westen en ten noorden van de wegen Hoeksen Bogt en Sandakker. Daarnaast waren ook de twee plandelen voor de 4 vrijstaande woningen, georiënteerd op de weg Hoek reeds voorzien in dit bestemmingsplan. In dit plan was dus tevens reeds de benodigde ruimte gereserveerd voor waterberging ten gevolge van een deel van deze tweede fase van de woningbouwontwikkeling.

Onderdeel van het bestemmingsplan 'Duizel-Noord' was een waterparagraaf, als opgesteld door de SRE Milieudienst. Voor de totale ontwikkeling, inclusief dus een deel van de nu voorliggende plandelen, was het totale te compenseren verhard oppervlak ongeveer 32.150 m2 . Dit gebaseerd op de voorgenomen woningbouw met privé verhardingen, inclusief bijbehorende ontsluitingswegen, parkeervoorzieningen, groenvoorzieningen en dergelijke. In de middenzones van het plangebied, zie [Afbeelding 15,](#page-43-0) is reeds circa 7.160 m2 structureel groen gerealiseerd. Deze groene zones worden o.a. ingezet voor waterberging, door middel van retentielaagtes (uitgevoerd als wadi).

Voor de toename van het verhard oppervlak van 32.150 m2 was op basis van het toetsinstrumentarium 'Hydrologisch Neutraal Ontwikkelen' van Waterschap De Dommel, een bergingscapaciteit van 1.630 m3 benodigd (omgerekend circa 500 m3 waterberging per hectare toename verhard oppervlak). Deze bergingscapaciteit is dus bovendien reeds gerealiseerd in de drie aanwezige groene middenzones. Bij

het eerdere bestemmingsplan 'Duizel-Noord' is geconcludeerd dat infiltratie hier goed mogelijk is. Het betreft berging aan het oppervlak met infiltratie-mogelijkheid. Dit is een makkelijk te onderhouden vorm van berging. Het plangebied betreft een woonwijk, de voorziening mag daarom niet te diep worden. De voorzieningen zijn aangelegd als openbaar groen, wat bij hevige neerslag tijdelijk onder water komt te staan. Met een beschikbare oppervlakte van 7.160 m2 kon met een gemiddelde diepte van 25 cm reeds aan de bergingsbehoefte worden voldaan.

*Afbeelding 15: Stedenbouwkundig plan met rood omkaderd de bestaande groene middenzones (wadi).* 

<span id="page-43-0"></span>Voor een deel van onderhavige planontwikkeling is dus reeds de benodigde waterberging gerealiseerd. Echter, ten opzichte van de destijds opgestelde waterparagraaf is de normering ten aanzien van waterberging gewijzigd. In [Tabel 11](#page-43-1) wordt de benodigde waterbergingscapaciteit berekend van de nu voorliggende woningbouwontwikkeling, op basis van de nu geldende normering (600 m3 /hectare). Uit deze tabel volgt een benodigde bergingscapaciteit van 1.000 m3 .

| Plandeel                                    | Oppervlakte<br>plangebied<br>(m2<br>) | Schatting toekomstig<br>verhard / bebouwd<br>oppervlak | Benodigde<br>compensatie<br>waterberging in m3 |
|---------------------------------------------|---------------------------------------|--------------------------------------------------------|------------------------------------------------|
| Woongebied                                  | 19.000                                | 11.400                                                 | 684                                            |
| 4 vrijstaande woningen Hoek                 | 3.350                                 | 1.675                                                  | 100,5                                          |
| Levensloopbestendige<br>woningen Kleine Rul | 6.000                                 | 3.600                                                  | 216                                            |
| Totaal                                      | 28.350                                | 16.675                                                 | 1.000,5                                        |

<span id="page-43-1"></span>*Tabel 11: Benodigde waterbergingscapaciteit planontwikkeling 'Duizel-Noord, tweede fase'*

Met het eerdere stedenbouwkundige plan was in het woongebied en de vrijstaande woningen aan de weg Hoek circa 10.000 m2 verhard oppervlak voorzien. Dit aangezien er sprake was van een minder

verdicht gebied, met meer vrijstaande kavels. De woningbouwbehoefte wenst echter de voorgenomen gewijzigde uitvoering, waardoor ook meer ruimte voor bijvoorbeeld parkeren is benodigd. Op basis van de destijds gehanteerde normering is voor deze delen van het plangebied dus circa 1 hectare x 500 m3 = 500 m3 waterberging gereserveerd.

Met het voorliggende stedenbouwkundige plan en de huidig geldende normering neemt deze benodigde bergingscapaciteit toe met 500 m3 tot in totaal circa 1.000 m3 . De totale benodigde bergingscapaciteit, inclusief de eerste fase van Duizel-Noord bedraagt daarmee in totaal 2.130 m3 (namelijk 1.630 m3 – 500 m3 + 1.000 m3 ).

De aanwezige groene middenzones hebben een omvang van circa 7.160 m2 . Met een gemiddelde diepte van 30 – 35 cm wordt de totale benodigde bergingscapaciteit van 2.130 m3 ruimschoots behaald.

Voor het woningbouwplan zal een gescheiden rioolstelsel worden aangelegd, waarbij de vuilwaterafvoer kan worden aangesloten op het bestaande stelsel van Duizel. Het hemelwater zal worden afgevoerd naar het centrale groene middengebied, waar het vervolgens ter plaatse kan worden geïnfiltreerd.

Gelet op het bovenstaande wordt de waterhuishouding gerespecteerd en wordt de voorgenomen woningbouwontwikkeling hydrologisch neutraal gerealiseerd.

#### <span id="page-44-0"></span>**4.6 Luchtkwaliteit**

In de Wet milieubeheer is de Europese richtlijn op het gebied van grenswaarden voor diverse stoffen opgenomen. Het doel van deze wet is om mensen te beschermen tegen het gevaar van luchtvervuiling. In Bijlage 2 van de Wet milieubeheer zijn milieukwaliteitseisen voor de buitenlucht opgenomen. Deze milieukwaliteitseisen zijn vertaald naar grenswaarden van de concentratie van stikstofdioxide, fijnstof, lood, zwaveldioxide, koolmonoxide en benzeen.

Een ontwikkeling kan op basis van artikel 5.16, eerste lid, onder c uit de Wet milieubeheer worden toegestaan indien aannemelijk kan worden gemaakt dat een uitoefening of toepassing, rekening houdend met de effecten, de luchtkwaliteit 'niet in betekenende mate' (NIBM) verslechtert. Een project draagt in betekenende mate bij aan de luchtverontreiniging als het een toename veroorzaakt van meer dan 1,2 µg/m3 voor zowel PM10 als NO2. Overschrijding van de grenswaarden voor de overige genoemde stoffen is in het buitengebied, of in kleine kernen, nagenoeg nooit aan de orde.

In de Regeling niet in betekenende mate bijdragen (luchtkwaliteitseisen) (NIBM) zijn categorieën van gevallen aangewezen, waarin de uitoefening van bevoegdheden of toepassing van een of meer wettelijke voorschriften in ieder geval 'niet in betekenende mate' bijdraagt. Blijkens voorschrift 3A.2 van deze regeling worden woningbouwlocaties, in geval van één ontsluitingsweg, die netto niet meer dan 1.500 nieuwe woningen omvat, aangemerkt als een toepassing die niet in betekenende mate bijdraagt aan de luchtkwaliteit. Ditzelfde geldt bovendien voor woningbouwlocaties met netto niet meer dan 3.000 woningen in geval van twee ontsluitingswegen met gelijkmatige verkeersverdeling.

De voorgenomen woningbouwontwikkeling blijft ruimschoots onder bovengenoemde grenzen en daardoor kan met zekerheid worden gesteld dat het planvoornemen niet in betekenende mate bijdraagt aan het potentieel verslechteren van de luchtkwaliteit.

Daarnaast dient ook beoordeeld te worden of de luchtkwaliteit ter plaatse aanvaardbaar is voor het gebruik van de planlocatie voor woningbouw. Daarvoor wordt gebruik gemaakt van de Grootschalige Concentratie- en Depositiekaarten Nederland (GCN-kaarten) van het RIVM. Op deze kaarten wordt de achtergrondconcentratie inzichtelijk gemaakt welke het gevolg is van de infrastructurele en bedrijvige omstandigheden ter plaatse. Uit de GCN-kaarten (voor 2020, gegevens 2018) volgt dat de ter plaatse van het plangebied in Duizel-Noord voor PM10 sprake is van een achtergrondconcentratie van circa 18,38 µg/m3 (18 - 20 µg/m3 ). Voor NO2 is de achtergrondconcentratie 14,59 µg/m3 (10 - 15

µg/m3 ). Voor PM10 en NO2 geldt voor de jaargemiddelde concentratie een grenswaarde van 40 µg/m3 . Wat betreft zowel fijnstof als stikstofdioxide wordt dus ruimschoots voldaan aan de gestelde grenswaarden. In het plangebied is dus sprake van een aanvaardbaar woon- en leefklimaat inzake luchtkwaliteit.

Geconcludeerd kan worden dat het aspect luchtkwaliteit geen belemmering vormt voor de onderhavige ontwikkeling.

#### <span id="page-45-0"></span>**4.7 Natuurgebieden**

De nieuwe Wet natuurbescherming (Wnb) is in werking getreden op 1 januari 2017 en heeft daarbij het voorheen geldende wettelijke stelsel voor de natuurbescherming vervangen, namelijk de Natuurbeschermingswet 1998, de Boswet en de Flora- en faunawet. De wet regelt ten eerste de taken en bevoegdheden ten behoeve van de bescherming van natuurgebieden en planten- en diersoorten ('gebiedsbescherming' en 'soortenbescherming'). Daarnaast bevat de wet onder meer bepalingen over de jacht en over houtopstanden. In de Wet natuurbescherming is de Europese regelgeving omtrent natuurbescherming, zoals vastgelegd in de Vogel- en Habitatrichtlijn als uitgangspunt genomen. De gebiedsbescherming van de Wnb richt zich in hoofdzaak op de bescherming van de Natura 2000-gebieden. Provincies hebben daarnaast de bevoegdheid om gebieden naar keuze, gelegen buiten het Natuurnetwerk Nederland, aan te wijzen en te beschermen via eigen provinciaal beleid. Deze gebieden worden aangeduid als 'bijzondere provinciale natuurgebieden', onderscheidenlijk 'bijzondere provinciale landschappen'. Vrijwel alle verantwoordelijkheden inzake natuurbescherming zijn bij de provincies komen te liggen.

Natura 2000-gebieden kunnen schade ondervinden wegens diverse aspecten, zoals verdroging, oppervlakteverlies, verontreiniging, versnippering, optische verstoring, verzuring en vermesting. Het dichtstbijzijnde Natura 2000-gebied in nabijheid van de woningbouwontwikkeling in Duizel-Noord betreft 'Kempenland-West' op ruim 2,5 kilometer afstand in noordelijke / noordwestelijke richting. Het betreft hier de watergangen Kleine Beerze en Groote Beerze. Het dichtstbijzijnde deel van Kempenland-West, niet zijnde een watergang, is gelegen op circa 6,5 km afstand in noordwestelijke richting.

Gelet op de aard van onderhavig initiatief, een woningbouwontwikkeling op landbouwgronden, kan met zekerheid gesteld worden dat er geen sprake is van relevante emissies. Bovendien is de afstand tot de beschermde natuurgebieden dermate ruim dat relevante deposities of overige effecten op de beschermde natuurgebieden zijn uitgesloten.

Onderhavige ontwikkeling heeft derhalve met zekerheid geen mogelijk effect tot gevolg op de Natura 2000-gebieden.

*Afbeelding 16: Uitsnede kaart Natura 2000-gebieden. Plangebied Duizel-Noord globaal rood omkaderd weergegeven. (Bron: Aerius Calculator)*

#### <span id="page-46-0"></span>**4.8 Flora en fauna**

Het soortenbeschermingsregime is eveneens gereguleerd in de Wet natuurbescherming. Dit beschermingsregime is o.a. afkomstig uit de Vogel- en Habitatrichtlijn. Bovendien is voor de soortenbescherming wettelijk rechtstreeks verwezen naar de hiervoor relevante Europese verdragen, het Verdrag van Bern en het Verdrag van Bonn. Het beschermingsregime betreffende soorten (flora en fauna) is opgenomen in hoofdstuk 3 van de Wnb. De verbodsbepalingen zijn hierbij afhankelijk gesteld van de soort (en daarmee de opname van die soort op de diverse lijsten) en de voorgenomen handelingen. Bovendien is een algemeen geldende zorgplicht opgenomen om handelingen achterwege te laten of maatregelen te treffen, om te voorkomen dat nadelige gevolgen ontstaan voor in het wild levende dieren en planten.

Conform de Wet natuurbescherming is de initiatiefnemer bij ruimtelijke ingrepen verplicht op de hoogte te zijn van mogelijke voorkomende beschermde soorten binnen het plangebied. Vanuit die kennis dienen plannen en projecten getoetst te worden aan eventuele strijdigheid met de verbodsbepalingen uit de Wnb. Conform vaste jurisprudentie kan een plan worden vastgesteld, of een project doorgang vinden, indien aannemelijk wordt gemaakt dat het aspect flora en fauna niet aan de uitvoerbaarheid van het plan in de weg staat.

Ten behoeve van voorgenomen planontwikkeling is een quickscan flora&fauna uitgevoerd, dit onderzoek is bijgevoegd in [Bijlage 5.](#page-65-5) Navolgend worden de onderzoeksresultaten samengevat weergegeven.

De quickscan flora en fauna is een oriënterend onderzoek naar de actuele beschermde natuurwaarden van een locatie in relatie tot de geplande ingrepen. Het betreft een momentopname en bestaat uit een veldinspectie, een deskstudie en een beoordeling op basis van expert judgement.

#### *Flora*

Bij de veldinspectie zijn de locaties onderzocht door een ervaren vegetatiekundige, op het voorkomen van beschermde soorten of resten hiervan. De gebieden zijn met nadruk geïnspecteerd op potentiële

groeiplaatsen voor beschermde soorten. De locaties laten zich omschrijven als voedselrijke gebruiksgrond in agrarische omgeving. Beschermde soorten of hun groeiplaatsen zijn niet aangetroffen in het plangebied en worden hier ook niet verwacht.

#### *Ongewervelden*

Beschermde ongewervelden, zoals bepaalde vlinders, libellen, kevers en mieren, zijn niet aangetroffen op de planlocatie. De locatie bevat geen natuurlijk ontwikkelde oevervegetaties of arme of matigvoedselrijke vegetaties. Beschermde soorten zijn vaak zeer specifiek in hun biotoopkeuze en afhankelijk van de aanwezigheid van (vaak zeldzame en kwetsbare) waardplanten of vegetaties. Op de planlocatie ontbreken deze omstandigheden, waardoor ook geschikte biotopen voor deze beschermde ongewervelden ontbreken. Op basis van de aangetroffen omstandigheden kan worden geconcludeerd dat er geen beschermde soorten voorkomen.

#### *Amfibieën, vissen en reptielen*

De ontwikkelingen zijn landgebonden en er zullen geen waterstructuren worden aangetast. Potentiële geschikte water- en oeverstructuren voor beschermde soorten ontbreken op de planlocaties zelf. Beschermde amfibieën- of vissoorten zullen hierdoor geen gebruik maken van het plangebieden als voortplantingsgebied.

In theorie is het mogelijk dat er in een plangebied enkele algemene amfibieënsoorten, zoals bruine kikker of gewone pad in landfase voorkomen. Hoewel deze soorten beschermd zijn (artikel 3.10), worden zij niet bedreigd in hun voorkomen en staan vermeld als vrijgestelde soorten. Voor het opzettelijk doden of vangen en voor het opzettelijk beschadigen of vernielen van vaste voortplantingsplaatsen of rustplaatsen wordt vrijstelling verleend als de handeling verband houdt met ruimtelijke inrichting of ontwikkeling van gebieden (hier van toepassing).

Het is echter wel noodzakelijk om voldoende zorg te dragen voor de aanwezige individuen en al het redelijkerwijs mogelijke dient gedaan te worden om het doden van individuen te voorkomen. Op de planlocaties zijn geen overig beschermde soorten aangetroffen.

#### *Broedvogels*

Alle bewoonde nesten in het broedseizoen vallen onder de bescherming van de Wet natuurbescherming. Daarom dient gedurende de werkzaamheden rekening te worden gehouden met het broedseizoen van vogels. Overtreding van verbodsbepalingen ten aanzien van vogels wordt voorkomen door de werkzaamheden buiten het broedseizoen uit te voeren. Hiervoor wordt geen standaardperiode gehanteerd, van belang is of een broedgeval aanwezig is, ongeacht de periode. Indien de werkzaamheden worden uitgevoerd zodra geen broedgevallen (meer) aanwezig zijn, is overtreding van de wet niet aan de orde.

Vooral de omliggende groenstructuren rondom de planlocatie ten zuiden van de weg Kleine Rul zouden nestlocaties kunnen bevatten voor algemene soorten. Er is met nadruk gezocht naar sporen die duiden op de aanwezigheid van nestlocaties van uilen en roofvogels, soortengroepen waarvan sommige nesten jaarrond beschermd kunnen zijn. Er zijn geen nesten, prooiresten of uitwerpselen van deze groepen aangetroffen.

Ter voorkoming van het verstoren van broedende vogels wordt aangeraden eventuele kapwerkzaamheden tussen half juli en half maart (buiten het broedseizoen) te verrichten. Het verstoren van broedende vogels is verboden conform de Wet natuurbescherming. Voor het verstoren van broedende vogels wordt geen ontheffing verleend. Kap in deze periode verkleind de kans op verstoring van broedende vogels.

#### *Zoogdieren*

Het is mogelijk dat er een enkel individu van een beschermde soort op de locaties kan worden aangetroffen, zoals egel, mol, konijn, veldmuis en bepaalde spitsmuizen. Deze soorten zijn weliswaar beschermd, maar behoren in de provincie Noord-Brabant tot de vrijgestelde soorten. In het kader van ruimtelijke ontwikkelingen hoeft voor deze soorten geen ontheffing meer te worden aangevraagd. Het

is echter wel noodzakelijk om voldoende zorg te dragen voor de aanwezige individuen en al het redelijkerwijs mogelijke dient gedaan te worden om het doden van individuen te voorkomen. Hierbij valt te denken aan het uitvoeren van de meest verstorende werkzaamheden in de maanden september en oktober.

In de provincie Noord-Brabant zijn de bunzing, hermelijn en wezel eveneens beschermd. De locaties zijn uitvoerig geïnspecteerd op sporen die duiden op de aanwezigheid van deze soorten. Ook is gekeken of er op de locaties potentieel geschikt habitat aanwezig is. Er zijn geen sporen zoals prooiresten, wissels, uitwerpselen of nestmateriaal of geschikt habitat aangetroffen.

In de omgeving kunnen in potentie algemene soorten zoals gewone dwergvleermuis (Pipistrellus pipistrellus) en laatvlieger (Eptesicus serotinus) voorkomen. Deze dieren zijn cultuurvolgers en maken vaak gebruik van lijnvormige groen- en bebouwingsstructuren en straatverlichting. Vooral de omliggende lijnvormige groenstructuren bij locatie 4, het plangebied ten zuiden van Kleine Rul, kunnen van betekenis zijn als verblijfslocatie voor boombewonende soorten, migratieroute of foerageerroute voor vleermuizen. Indien deze groenstructuren worden aangetast door de voorgenomen ontwikkelingen, kan dit negatieve effecten hebben op de populatie vleermuizen. Bij verwijdering van deze structuren is het noodzakelijk om nader onderzoek naar de functie van de groenstructuren voor vleermuizen uit te voeren. De aanwezige groenstructuren aan oostelijke en westelijke zijde blijven echter met de planontwikkeling ongewijzigd behouden. De overige 3 plandelen hebben geen functionele betekenis voor vleermuizen.

#### *Advies*

- Vrijgestelde soorten kunnen mogelijkerwijs worden aangetroffen. Hiervoor hoeft in het kader van ruimtelijke ontwikkelingen geen ontheffing of vergunning meer te worden aangevraagd. Het voorkomen van deze soorten wordt door de geplande ontwikkelingen niet in gevaar gebracht. Het is echter wel noodzakelijk om voldoende zorg te dragen voor de aanwezige individuen en al het redelijkerwijs mogelijke dient gedaan te worden om het doden van individuen te voorkomen. Hierbij valt te denken aan het uitvoeren van de meest verstorende werkzaamheden in de maanden september en oktober.
- De houtwallen rondom planlocatie 4 zijn in potentie geschikt om te kunnen dienen als verblijfslocatie voor boombewonende vleermuizen of als foerageerroute of migratieroute voor vleermuizen. Verwijdering van deze groenstructuren kunnen daarom mogelijk een negatief effect hebben op bestaande populaties. Bij verwijdering dient dit nader onderzocht te worden. Hierbij dient gebruik te worden gemaakt van het meest recente vleermuisprotocol. Verwijdering van deze groenstructuren is echter niet aan de orde, waardoor dit geen gevolgen heeft voor de planontwikkeling.
- Voor overige beschermde soorten is nader onderzoek niet noodzakelijk door het ontbreken van geschikte biotopen. Vaste verblijfslocaties van vleermuizen en jaarrond beschermde vogelnesten bevinden zich niet op de locaties 1, 2 en 3.
- Ter voorkoming van het verstoren van broedende vogels wordt aangeraden eventuele kapen sloopwerkzaamheden tussen half juli en half maart (buiten het broedseizoen) te verrichten. Het verstoren van broedende vogels is verboden. Voor het verstoren van broedende vogels wordt geen ontheffing verleend. In het broedseizoen kan ook gesloopt worden, alleen dient het dan onder begeleiding van een ter zake kundige te worden uitgevoerd. Ten tijde van de inspectie zijn er geen broedende vogels of in gebruik zijnde nesten aangetroffen. In potentie is de locatie wel geschikt om als broedlocatie te kunnen dienen. Bij sloop- en kapwerkzaamheden in het broedseizoen moet vooraf worden vastgesteld of er sprake is van broedgevallen.

Concluderend, het aspect flora en fauna heeft geen beperkende gevolgen voor de woningbouwontwikkeling in Duizel-Noord.

#### <span id="page-49-0"></span>**4.9 Externe veiligheid**

Het landelijk beleid voor externe veiligheid is gericht op het beperken en beheersen van risico's voor de omgeving vanwege:

- Het gebruik, de opslag en de productie van gevaarlijke stoffen door bedrijven (inrichtingen);
- Het transport van gevaarlijke stoffen (openbare wegen, waterwegen, spoorwegen en buisleidingen);
- Het gebruik van luchthavens.

Dit gebeurt onder andere door te voorkomen dat kwetsbare locaties te dicht bij activiteiten met veiligheidsrisico's plaatsvinden, door de zelfredzaamheid te bevorderen en door de calamiteitenbestrijding te optimaliseren. Bij de totstandkoming van ruimtelijke ontwikkelingen dient getoetst te worden aan het Besluit externe veiligheid inrichtingen (Bevi), het Besluit externe veiligheid buisleidingen (Bevb) en het Besluit externe veiligheid transportroutes (Bevt). In het beoordelingskader voor externe veiligheid staan de kernbegrippen 'plaatsgebonden risico' (PR) en 'groepsrisico' (GR) centraal.

#### *Plaatsgebonden risico (PR)*

Het plaatsgebonden risico geeft de kans om op een bepaalde plaats te overlijden ten gevolge van een ongeval bij een risicovolle activiteit. Het PR kan op de kaart van het gebied worden weergegeven met zogeheten risicocontouren: lijnen die punten verbinden met eenzelfde PR. Binnen de 10-6 contour (die als wettelijke harde norm fungeert) mogen geen kwetsbare objecten geprojecteerd worden. Voor beperkt kwetsbare objecten geldt de 10-6 contour niet als grenswaarde, maar als een richtwaarde, waarvan gemotiveerd mag worden afgeweken.

#### *Groepsrisico (GR)*

Het groepsrisico is een maat voor de kans dat bij een ongeval een groep slachtoffers valt met een bepaalde omvang (10 personen of meer). Het GR is daarmee een maat voor de maatschappelijke ontwrichting. Het GR wordt bepaald binnen het invloedsgebied van een risicovolle activiteit. Voor het groepsrisico geldt een verantwoordingsplicht. Dit houdt in dat iedere wijziging met betrekking tot planologische keuzes moet worden onderbouwd en verantwoord door het bevoegd gezag. Hierbij geeft het bevoegd gezag aan of het groepsrisico in de betreffende situatie aanvaardbaar wordt geacht. De eindafweging (vertaald in een ruimtelijke onderbouwing) kan pas worden gemaakt wanneer het advies van de veiligheidsregio is ingewonnen.

#### *Verantwoordingsplicht groepsrisico*

Met het invullen van de verantwoordingsplicht wordt antwoord gegeven op de vraag in hoeverre externe veiligheidsrisico's in het plangebied worden geaccepteerd en welke maatregelen getroffen zijn om het risico zoveel mogelijk te beperken. Het invullen van de verantwoordingsplicht is een taak van het bevoegd gezag (veelal de gemeente). Door de verantwoordingsplicht worden gemeenten gedwongen het externe veiligheidsaspect mee te laten wegen bij het maken van ruimtelijke keuzes. Deze verantwoording is kwalitatief en bevat verschillende onderdelen die aan bod kunnen of moeten komen. Ook bestaat er in bepaalde gevallen een adviesplicht voor de regionale brandweer. In de Handreiking verantwoordingsplicht groepsrisico zijn de onderdelen van de verantwoording nader uitgewerkt en toegelicht [(Afbeelding 17)](#page-50-0).

| Bron                                   | Wanneer groepsrisicoverantwoording?                                                                                                                                                                                                                                                                                                                                                                                                                                    |  |  |
|----------------------------------------|------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|--|--|
| Inrichtingen (Bevi)                    | Altijd wanneer binnen invloedsgebied ruimtelijk besluit wordt genomen.                                                                                                                                                                                                                                                                                                                                                                                                 |  |  |
| Buisleidingen (Bevb)                   | Altijd wanneer binnen invloedsgebied een ruimtelijk besluit wordt<br>genomen. Er kan echter worden volstaan met een beperkte<br>verantwoording wanneer:<br>1) het groepsrisico lager is dan 0,1 keer de oriëntatiewaarde, of<br>2) de toename minder is dan 0,1 keer de oriëntatiewaarde, of<br>3) personen zich buiten de 100% letaliteitgrens bevinden.<br>Bij een beperkte verantwoording hoeven alleen zelfredzaamheid en<br>bestrijdbaarheid beschouwd te worden. |  |  |
| Weg, spoorweg of<br>binnenwater (Bevt) | Altijd wanneer binnen invloedsgebied een ruimtelijk besluit wordt<br>genomen. Er kan echter worden volstaan met een beperkte<br>verantwoording wanneer:<br>1) het groepsrisico lager is dan 0,1 keer de oriëntatiewaarde, of<br>2) de toename minder is dan 0,1 keer de oriëntatiewaarde, of<br>3) personen zich buiten de 200 meter-zone bevinden.<br>Bij een beperkte verantwoording hoeven alleen zelfredzaamheid en<br>bestrijdbaarheid beschouwd te worden.       |  |  |

<span id="page-50-0"></span>*Afbeelding 17: Groepsrisicoverantwoording 'Handreiking verantwoordingsplicht groepsrisico'*

Door het uitwerken van de verantwoordingsplicht neemt het bevoegd gezag de verantwoordelijkheid voor het 'restrisico' dat overblijft nadat de benodigde veiligheidsverhogende maatregelen genomen zijn.

Tevens wordt in het kader van 'een goede ruimtelijke ordening' (artikel 3.1 Wro) onder andere getoetst aan eventueel van toepassing zijnde veiligheidsafstanden uit het Activiteitenbesluit, het Barro, de effectafstanden uit de 'Circulaire effectafstanden LPG-tankstations' enzovoorts.

#### *Inventarisatie*

Om te bepalen of er in de directe omgeving van het plangebied risicofactoren aanwezig zijn is de risicokaart geraadpleegd, zie hiertoe [Afbeelding 18.](#page-51-1) Hieruit volgt dat er tot op ruime afstand vanaf het plangebied geen risicofactoren aanwezig zijn. Op basis van de risicokaart kan geconcludeerd worden dat er zich geen risicovolle inrichtingen bevinden in de directe omgeving van de planlocatie. Omdat de onderhavige projectlocatie niet is gelegen binnen een risicoaanduiding of binnen veiligheidsafstanden zijn er geen risico's met betrekking tot het aspect externe veiligheid.

Door de ligging van de locatie binnen de kern, dan wel aan de kernrand van Duizel en de aard van de gevraagde functie kunnen zaken als bereikbaarheid door hulpdiensten, mogelijkheden bestrijdbaarheid in geval van calamiteiten, alarmeringsmogelijkheden en zelfredzaamheid als positief worden beoordeeld.

Externe veiligheid vormt geen knelpunt voor onderhavig bestemmingsplan.

<span id="page-51-1"></span>*Afbeelding 18: Uitsnede risicokaart, plangebied globaal blauw omkaderd weergegeven*

#### <span id="page-51-0"></span>**4.10 Kabels en leidingen**

Bij ruimtelijke ingrepen dient de initiatiefnemer rekening te houden met planologisch relevante kabels en leidingen. Onder planologisch relevante kabels en leidingen wordt verstaan:

- Hoogspanningsverbindingen van 50 kV en hoger;
- Buisleidingen voor transport van aardgas met een uitwendige diameter van meer dan 50 mm en een druk van meer dan 16 bar;
- Buisleidingen voor transport van aardolieproducten met een uitwendige diameter van meer dan 70 mm en een druk van meer dan 16 bar;
- Buisleidingen met een diameter van 400 mm of meer buiten de bebouwde kom;
- Buisleidingen voor transport van andere stoffen dan aardgas en aardolieproducten, die risico's met zich meebrengen voor mens en/of leefomgeving wanneer deze leidingen beschadigd raken.

In het plangebied, dan wel in de directe omgeving, zie hiertoe o.a. [Afbeelding 18](#page-51-1) en een uitsnede van de verbeelding van het bestemmingsplan, zijn geen relevante kabels en leidingen aanwezig.

Ten noorden van het plangebied, op een afstand van circa 180 meter, is een bovengrondse hoogspanningsverbinding aanwezig. Het betreft het tracé tussen Eindhoven Zuid en Hapert. Het is een traject van 150 kV en in eigendom en beheer bij TenneT. Bij een dergelijke bovengrondse hoogspanningsverbinding wordt een Zakelijk Recht Overeenkomst (ZRO) gevestigd met een breedte van 50 meter (25 meter aan weerszijden vanuit de hartlijn van de hoogspanningsverbinding). Op deze strook mag in beginsel geen bebouwing worden gerealiseerd. Het plangebied is buiten deze directe invloedssfeer van deze hoogspanningsverbinding gelegen.

Er is geen specifieke milieuregelgeving op het gebied van hoogspanningslijnen. De afweging over het mogelijk maken van een nieuwe hoogspanningsverbinding dan wel het realiseren van gevoelige functies nabij een hoogspanningsverbinding vindt plaats in het kader van de Wro of Wabo. Dit vanuit

het toetsingscriteria van 'een goede ruimtelijke ordening'. In Bouwverordeningen worden normaliter bouwregels opgenomen inzake het bouwen in de nabijheid van hoogspanningslijnen. Uit de (Model)bouwverordening 1992 van de Vereniging Nederlandse Gemeenten (VNG) volgt een bouwverbod (anders dan voor bouwen t.b.v. de hoogspanningslijn) binnen een strook van 6 meter ter weerszijden van voor stroomgeleiding bestemde draden van bovengrondse hoogspanningslijnen. Bij het bepalen van deze afstand moet tevens rekening worden gehouden met het uitzwaaien van de draden ten gevolge van de wind. Door de ruime afstand van het plangebied tot de hoogspanningsverbinding zijn er echter geen risico's hieromtrent.

Voor hoogspanningslijnen is tevens relevant om mogelijke effecten ten gevolge van magneetveldzones te beschouwen. Op advies van de overheid dient wat betreft bovengrondse hoogspanningslijnen bij nieuwe situaties, zoveel als redelijkerwijs mogelijk is, voorkomen te worden dat gevoelige bestemmingen binnen de magneetveldzone van 0,4 microTesla komen te liggen. Met onderzoek is immers aangetoond dat binnen deze genoemde magneetveldzone kinderen (tot 15 jaar) mogelijk een verhoogd risico hebben op Leukemie. Voor overige aandoeningen zijn er geen aanwijzingen dat het risico is verhoogd. Gevoelige bestemmingen worden aangemerkt als bestemmingen waar kinderen (tot 15 jaar) langdurig verblijven. Het gaat hierbij specifiek om woningen, scholen, crèches en kinderopvangplaatsen. Bij voorkeur worden deze functies binnen de magneetveldzone vermeden. Indien vestiging van dergelijke functies onvermijdelijk is dient een zorgvuldige afweging plaats te vinden tussen voor- en nadelen van vestiging binnen de magneetvelden. De bevoegde overheden moeten hierbij hun eigen verantwoordelijkheid nemen. Het is niet nodig om de magneetveldzones vast te leggen in de regels en verbeelding van het bestemmingsplan. Locaties waar kinderen zich wel kunnen bevinden, maar waar de verblijftijd relatief kort is (zoals sportvelden, speeltuinen, zwembaden e.d.), worden niet aangemerkt als gevoelige functies met een verhoogd risico binnen de magneetveldzone. De internationale norm is dat voorkomen moet worden dat burgers worden blootgesteld aan magneetvelden van meer dan 100 microTesla. Deze norm wordt in Nederland op maaiveldniveau nergens overschreden.

Het RIVM heeft een Netkaart opgesteld waarin indicatieve zones voor magneetvelden van alle bovengrondse hoogspanningslijnen zijn opgenomen. Deze indicatieve zones zijn 'worst case', het kan zijn dat de werkelijke afstand (o.b.v. berekeningen) kleiner is. Uit de Netkaart, zie [Afbeelding 19,](#page-52-0) volgt dat de magneetveldzone bij de hoogspanningsverbinding ten noorden van Duizel-Noord een indicatieve zone heeft van 2 x 60 meter (aan weerzijden) van de hoogspanningsverbinding. Het plangebied is met een afstand van 180 meter ruimschoots buiten deze zone gelegen. Dit aspect is derhalve niet relevant voor onderhavig planvoornemen.

<span id="page-52-0"></span>*Afbeelding 19: Uitsnede Netkaart RIVM ter hoogte van de hoogspanningsverbinding t.p.v. Duizel-Noord. Plangebied globaal rood omkaderd weergegeven. indicatieve magneetveldzone 2 x 60 meter.* 

#### <span id="page-53-0"></span>**4.11 Cultuurhistorie**

Het cultuurhistorisch belang wordt in de ruimtelijke ordening o.a. behartigd door opname van een motiveringsvereiste in artikel 3.1.6, lid 5 Besluit ruimtelijke ordening. Dit artikel bepaalt dat in een toelichting tenminste een beschrijving wordt opgenomen van de wijze waarop met de in het gebied aanwezige cultuurhistorische waarden rekening is gehouden. In de provincie Noord-Brabant dienen in het kader van het behoud van waardevolle cultuurhistorische elementen en archeologische vindplaatsen, bestemmingsplannen te worden getoetst aan de provinciale Cultuurhistorische Waardenkaart (CHW-kaart 2010, herziening 2016). Een uitsnede van deze kaart voor het plangebied in Duizel-Noord is bijgevoegd in [Afbeelding 20.](#page-54-0) Hierop staan de bepalende cultuurhistorische elementen aangeven, van rijksbelang (kaartlaag II) en provinciaal belang (kaartlaag I). Tevens geeft deze kaart een weergave van de Cultuurhistorische Waardenkaart 2006 (kaartlaag III). Deze laatste kaartlaag heeft geen juridisch bindende werking. Volgens de toelichting op de Cultuurhistorische Waardenkaart is deze kaartlaag te beschouwen als informatie- en inspiratiebron. De provincie hecht aan deze aspecten geen nader belang meer en deze kaartlaag wordt dan ook niet meer op provinciaal niveau geactualiseerd. Dit wordt overgelaten aan de gemeentes.

Uit de cultuurhistorische waardenkaart volgt dat het plangebied niet is gelegen binnen een aangeduid complex van cultuurhistorisch belang of een cultuurhistorisch vlak. Wel is de locatie gelegen in één van de provinciaal ingedeelde regio's, namelijk de Kempen. Deze aanduiding kent een zeer uitgestrekte ligging, die de cultuurhistorische waarden van een relatief grootschalige regio vertegenwoordigen. De provinciale strategie is opgesteld voor de volledige regio en kent derhalve een ander schaalniveau dan onderhavig planvoornemen.

Het plangebied in Duizel-Noord is bovendien gelegen ter plaatse van het archeologisch landschap Kempenland. Ook deze aanduiding kent een uitgestrekte ligging, met o.a. gronden in de gemeenten Bergeijk, Bladel, Eindhoven, Eersel, Reusel – De Mierden en Veldhoven. De strategie voor de archeologische landschappen is het duurzaam en in samenhang behouden van het bodemarchief, o.a. door afstemming van het gemeentelijk archeologiebeleid. Dit aspect wordt getoetst bij het onderdeel archeologie. Archeologie komt aan bod in de navolgende paragraaf.

Op de indicatieve archeologische waardenkaart van het Rijk (IKAW) is een hoge archeologische trefkans opgenomen. Ook dit aspect heeft betrekking op archeologie en wordt in navolgende paragraaf behandeld.

Ten westen van het plangebied is het archeologische monument 'Kerkakkers' gelegen. Het betreft een terrein van hoge archeologische waarde. Het gaat om een terrein met sporen van bewoning uit de IJzertijd alsook mogelijk sporen van begraving (urnenveld) uit de Late Bronstijd en/of IJzertijd. Van het terrein zijn ook mesolithische vuursteenvondsten bekend. Daar het plangebied buiten het archeologisch monument is gelegen, heeft dit aspect niet direct consequenties voor het planvoornemen. Wegens de ligging in nabijheid van het archeologisch monument is wel een archeologisch onderzoek uitgevoerd, zie hiertoe navolgende paragraaf. Uit dit onderzoek is gebleken dat het plangebied geen archeologische behoudenswaardigheid kent.

Uit de Cultuurhistorische Waardenkaart 2006 volgt tevens de redelijk hoge historisch geografische waarde van de wegen rondom het plangebied. Deze wegen blijven ten behoeve van het planvoornemen ongewijzigd behouden. De ontwikkeling heeft derhalve geen gevolgen voor het aspect cultuurhistorie.

Op de planlocatie, of in de directe omgeving, zijn geen cultuurhistorisch waardevolle bebouwing of andersoortige cultuurhistorisch waardevolle elementen aanwezig. Het voornemen heeft gelet op het bovenstaande dus geen invloed op eventuele cultuurhistorische waarden.

<span id="page-54-0"></span>*Afbeelding 20: Uitsnede CHW-kaart 2010, herziening 2016, plangebied globaal blauw omkaderd weergegeven.*

Naast toetsing aan de provinciale Cultuurhistorische Waardenkaart is het voornemen tevens beschouwd in relatie tot de Erfgoedkaart Kempen- en A2-gemeenten, als opgesteld door de Omgevingsdienst Zuidoost-Brabant. Een uitsnede van deze kaart is opgenomen in [Afbeelding 21.](#page-55-0) Uit deze kaart volgt dat het plangebied grotendeels is gelegen binnen een gebied, aangeduid met

categorie 3 'Duizel, Kerkakkers'. De aanduiding in categorie 3 betreft een object of gebied met een hoge cultuurhistorische waarde. Op basis van de bekende historische gegevens en/of de landschappelijke ligging, kunnen deze objecten gezien worden als belangrijke elementen van de lokale identiteit. In onderhavige situatie heeft deze aanduiding verwantschap met het naastgelegen archeologische monument 'Kerkakkers'. Zoals echter nader toegelicht in paragraaf [4.12](#page-56-0) volgt uit archeologisch onderzoek ter plaatse geen archeologische behoudenswaardigheid voor het plangebied.

De cultuurhistorische waarden verdienen het waar mogelijk om behouden te worden, maar dienen vooral ook om als inspiratiebron te worden gebruikt bij nieuwe ruimtelijke ontwikkelingen.

De oorspronkelijke kern Duizel is aangemerkt als categorie 2. De cultuurhistorische waarden van deze kern verdienen het om behouden te worden. De aanwezige cultuurhistorische waarden mogen in principe door de ontwikkeling niet worden verstoord of vernietigd. Nieuwe ontwikkelingen moeten zo mogelijk de cultuurhistorische waarden versterken en respecteren.

Onderhavige ontwikkeling zorgt voor een logische stedenbouwkundige afronding van de kern Duizel en voorziet daarbij in een woningbouwbehoefte. Met de planontwikkeling worden 'lege plekken' in de huidige stedenbouwkundige uitvoering ingevuld. Er is hierbij geen sprake van een ontwikkeling op plandelen met een zeer hoge behoudenswaardige cultuurhistorische waarde of de aanwezigheid van cultuurhistorisch waardevolle bebouwing. Tevens heeft de planontwikkeling geen invloed op het cultuurhistorische ensemble van de bestaande kern Duizel of de bestaande geografische belijning van wegen. Het betreft een uitbreiding van de kern in noordelijke richting, aansluitend bij een bestaande omliggende stedenbouwkundige invulling. Uit de erfgoedkaart volgt dat er in het plangebied eveneens geen andersoortige cultuurhistorisch waardevolle elementen aanwezig zijn. Het voornemen heeft gelet op het bovenstaande dus geen invloed op eventuele cultuurhistorische waarden.

<span id="page-55-0"></span>*Afbeelding 21: Uitsnede Erfgoedkaart Kempen- en A2-gemeenten, kaartlagen 'Cultuurhistorische beleidskaart' en 'Cultuurhistorische waardenkaart', plangebied globaal blauw omkaderd weergegeven.*

#### <span id="page-56-0"></span>**4.12 Archeologie**

In 1992 heeft Nederland het 'Verdrag van Malta' inzake de bescherming van het archeologisch erfgoed in Europees verband mede ondertekend. Uitgangspunt van dit verdrag is het archeologisch erfgoed zo veel mogelijk te behouden. Waar dit niet mogelijk is, dient het bodemarchief met zorg ontsloten te worden. Bij het ontwikkelen van ruimtelijk beleid moet het archeologisch belang vanaf het begin meewegen in de besluitvorming.

Sinds 2007 kent Nederland de Wet op de archeologische monumentenzorg (Wamz, betreft een wijziging van de Monumentenwet 1988). Op basis van deze wet zijn gemeenten verplicht een archeologisch beleid te voeren. Daar hoort ook bij dat de archeologische waarden en verwachtingen binnen de gemeente inzichtelijk gemaakt moeten worden. Verder stelt de Wamz 2007 dat gemeenten archeologieparagrafen moeten opnemen in bestemmingsplannen. Het doel hiervan is om het 'bodemarchief' zoveel mogelijk te beschermen. De archeologische resten in de bodem vormen een belangrijke bron van informatie over het verleden.

Vanaf 1 juli 2016 wordt de bescherming voor archeologie gereguleerd in de Erfgoedwet. De voorgeschreven archeologische bescherming uit de Monumentenwet 1988 (inclusief de Wamz) wordt hiermee voortgezet. In de Erfgoedwet is o.a. geregeld hoe gebouwde en archeologische monumenten aangewezen kunnen worden als wettelijk beschermd monument. Een stelsel aan diverse vergunningen en subsidieregelingen draagt vervolgens bij aan de bescherming van deze monumenten. Verder stelt deze wet o.a. uitvoeringsregels aan de archeologische monumentenzorg, met bijvoorbeeld regels inzake certificering en de omgang met vondsten in het kader van archeologisch onderzoek. De Erfgoedwet bevat daarnaast (middels het overgangsrecht en de verwijzing hierin naar de Monumentenwet 1988) regels voor omgang met archeologie in het algemeen. Hierbij is o.a. bepaald dat bij de vaststelling van een bestemmingsplan, rekening dient te worden gehouden met de in de grond aanwezige dan wel te verwachten monumenten. Tevens kan in het belang van de archeologische monumentenzorg hiertoe een omgevingsvergunningstelsel (bijvoorbeeld voor bouwen of voor aanlegactiviteiten) met de bijbehorende onderzoeksvereisten verplicht worden gesteld.

Navolgend worden de archeologische verwachtingswaarden en potentiële gevolgen per plandeel beschouwd.

#### Archeologie plandeel woongebied Hoeksen Bogt / Sandakker en percelen Hoek

De voorliggende plandelen in Duizel-Noord, ter plaatse van het voorgenomen woongebied en de kavels voor vrijstaande percelen aan de weg Hoek, hebben in het bestemmingsplan 'Buitengebied 2017' archeologische dubbelbestemmingen toegekend gekregen. Deze gronden zijn mede bestemd voor het behoud en de bescherming van waardevolle verwachte archeologische informatie in de bodem. De redenen van deze archeologische dubbelbestemming volgen deels uit de CHW-kaart [(Afbeelding 20)](#page-54-0) en als toegelicht in voorgaande paragraaf. Archeologisch onderzoek is vereist bij bodemingrepen met een bepaalde omvang van de bodemingreep (diepte en omvang). Gelet op de omvang van de voorgenomen bodemingrepen, ter ontwikkeling van het gehele woongebied en de vrijstaande percelen is een archeologisch onderzoek benodigd.

Dit plangebied is echter reeds meegenomen in het archeologisch inventariserend veldonderzoek door middel van proefsleuven voor het bestemmingsplan 'Duizel-Noord', als vastgesteld op 19 december 2013. Dit rapport is opgesteld door het Archeologisch Centrum van de Vrije Universiteit in maart 2011, onder kenmerk EER-DUIN-10. In het advies van dit onderzoek is opgenomen dat op basis van de resultaten van het proefsleuvenonderzoek een negatieve beoordeling wordt gegeven ten aanzien van de behoudenswaardigheid van het gehele onderzoeksterrein. In het oosten en middendeel van het onderzochte terrein zijn geen archeologische resten aangetroffen. Op de locatie is de bodemgesteldheid dusdanig dat hier ook weinig archeologische waarden verwacht zullen worden op de niet onderzochte terreindelen. Bovendien is de bodemopbouw van deze terreindelen verstoord door egalisatie en zandwinningswerkzaamheden. Alleen in het uiterste westen van het onderzoeksgebied is een intact bodemprofiel aangetroffen. Hier is een fossiele akkerlaag aangetroffen die enkele fragmenten aardewerk uit de Ijzertijd bevat. Daarnaast is een zeer gering aantal sporen aangetroffen. Aangezien vrijwel alle vondsten afkomstig zijn uit een akkerlaag, is de relatie tussen de

aangetroffen sporen en de vondsten onzeker. Dit omdat (agrarische) bodembewerking van invloed kan zijn op de verspreiding van archeologisch vondstmateriaal. Deze zaken in acht genomen, doet vermoeden dat de (nog) aanwezige archeologische waarden op het onderzoeksterrein kunnen worden geïnterpreteerd als de randzone van een groter complex waarvan het zwaartepunt van activiteit buiten het plangebied gezocht moet worden. Mogelijk kan deze activiteitenzone meer richting het dal van de Beerze gezocht worden. Op grond hiervan wordt voor de aangetroffen archeologische waarden een negatieve behoudenswaardigheid toegekend. Op grond van deze waardering wordt geadviseerd het terrein vrij te geven voor ontwikkeling.

De SRE Milieudienst heeft destijds ingestemd met het Evaluatieverslag Inventariserend Vooronderzoek in de vorm van proefsleuven (IVO-P) en met de aanbeveling om in het plangebied geen archeologisch vervolgonderzoek te verrichten. Gelet op het bovenstaande heeft het aspect archeologie geen gevolgen voor de voorgenomen woningbouwontwikkeling in deze plandelen in Duizel-Noord.

*Afbeelding 22: Onderzoeksterrein inventariserend archeologisch onderzoek d.m.v. proefsleuven, Archeologisch Centrum van de Vrije Universiteit, maart 2011.* 

#### Archeologisch onderzoek perceel Kleine Rul

Voor het perceel ten zuiden van de Kleine Rul, waar de levensloopbestendige woningen zullen worden opgericht, is archeologisch onderzoek uitgevoerd door ArcheoPro. Dit onderzoek is in volledigheid bijgevoegd in [Bijlage 6.](#page-65-6) Navolgend worden de belangrijkste conclusies samengevat weergegeven.

Door ArcheoPro is een Inventariserend Veldonderzoek Overig (IVO-O) uitgevoerd op een terrein aan de noordrand van Duizel, tussen de Groenstraat, de Kleine Rul en de Sint Janstraat in de gemeente Eersel. De aanleiding tot het onderzoek vormt de voorgenomen bouw van woningen. Voor de werkzaamheden benodigde graafwerkzaamheden kunnen tot aantasting van eventueel aanwezige archeologische waarden leiden.

Het plangebied ligt ten westen van de historische bebouwing van Duizel in een relatief laag gelegen deel van het lokale dekzandlandschap. Meer naar het westen liggen (op de hogere delen van het dekzandlandschap), drogere bodems met een enkeerdgrond waarin sporen uit het mesolithicum, de ijzertijd en de Romeinse tijd zijn aangetroffen. Proefsleuvenonderzoek heeft pal ten westen van het plangebied gooreerdgronden opgeleverd die kenmerkend zijn voor slecht ontwaterde bodems.

Volgens het gespecificeerd archeologisch verwachtingsmodel geldt voor het plangebied in verband met de relatief lage ligging en de grote afstand tot open water, hooguit een middelhoge verwachting voor resten uit het laat-paleolithicum en het mesoltihicum. Gezien de ligging van het plangebied op landbouwpercelen, op enige afstand van de historische bebouwing van Duizel, geldt hooguit een middelhoge verwachting voor resten van bewoning uit de late middeleeuwen en de nieuwe tijd. Gezien de resultaten van eerdere onderzoeken in de directe omgeving van het plangebied en de verwachte aanwezigheid van een esdek, geldt volgens de gemeentelijke beleidskaart een hoge verwachting voor resten van nederzettingen en grafvelden uit het neolithicum tot en met de vroege middeleeuwen. Het betreft hier met name resten uit de perioden bronstijd, ijzertijd, de Romeinse tijd en de vroege middeleeuwen. Deze verwachting is echter laag indien de ten westen van het plangebied vastgestelde gooreerdgronden doorlopen tot binnen het plangebied.

Binnen het plangebied is een ongeveer veertig tot vijftig centimeter dikke bouwvoor aangetroffen op dekzand dat gekenmerkt wordt door hydromorfe kenmerken. De bouwvoor is vrijwel nergens binnen het plangebied dik genoeg om te kwalificeren als akkerdek van een enkeerdgrond. Wel is deze dik genoeg (veertig tot vijftig centimeter) om te kwalificeren als humusrijke toplaag van een gooreerdgrond. De vorming van gooreerdgronden op deze locatie is in overeenstemming met de hydromorfe kenmerken die in het onderliggende dekzand zijn aangetroffen en stemt bovendien overeen met de bevindingen van het op het naastliggende terrein verrichte onderzoek. Het plangebied lijkt derhalve nooit erg geschikt geweest te zijn voor bewoning. Tijdens de uitvoering van een oppervlaktekartering in de zones waarin de boringen zijn gezet, zijn dan ook geen archeologische indicatoren aangetroffen die op de aanwezigheid van sporen van bewoning zouden kunnen wijzen. In verband hiermee, alsmede in verband met de van nature slechte ontwateringsomstandigheden geven de resultaten van het onderzoek geen aanleiding tot het adviseren van archeologisch vervolgonderzoek. Het aspect archeologie heeft derhalve geen gevolgen voor de woningbouwontwikkeling in dit plandeel.

#### <span id="page-58-0"></span>**4.13 Milieueffectrapportage en vormvrije m.e.r.-beoordeling**

Het planvoornemen dient te worden getoetst aan de Wet milieubeheer en het Besluit m.e.r. of er sprake is van een mogelijke verplichting tot het opstellen van een milieueffectrapportage. Een milieueffectrapportage (MER), en de bijbehorende procedure (m.e.r.), is een hulpmiddel om de belangen van het milieu volwaardig te betrekken bij de besluitvorming omtrent plannen en projecten. Het gaat hierbij wel enkel om plannen en projecten, waarbij het milieu mogelijk nadelig kan worden beïnvloed. Voor plannen gelden de onderstaande criteria als uitgangspunt om te beoordelen of een MER noodzakelijk is:

- 1. Plannen die kaderstellend zijn voor toekomstige m.e.r.- (beoordelings)plichtige besluiten (boven de grenswaarden uit de C- of D-lijst van het Besluit m.e.r.);
- 2. Plannen waarvoor een passende beoordeling nodig is in verband met een mogelijk significant negatief effect op Natura 2000 gebieden;
- 3. Plannen en activiteiten die op grond van een provinciale milieuverordening zijn aangewezen als MER-plichtig.

Per 1 april 2011 is het Besluit m.e.r. gewijzigd. Aanleiding hiertoe is de modernisering van de m.e.r. wetgeving in 2010 en de uitspraak van het Europese Hof van 15 oktober 2009 (HvJ EG 15 oktober 2009, zaak C-255/08 – Commissie vs. Nederland). Deze wijziging heeft tot gevolg dat de grenswaarden uit de C- of D-lijst van het Besluit m.e.r. indicatief zijn geworden. Ook een project onder de drempelwaarden, kan immers (afhankelijk van de omstandigheden van de activiteit en de ligging) belangrijke nadelige (milieu)gevolgen hebben. Ook onder de genoemde drempelwaarden moet derhalve worden beoordeeld of het doorlopen van een m.e.r.(beoordeling) noodzakelijk is. Dit betreft de 'vormvrije m.e.r.-beoordeling'. Deze beoordeling houdt in dat onderzocht dient te worden of er bij het initiatief sprake is van bijzondere omstandigheden of milieueffecten, waardoor toch een MER moet worden opgesteld. Hierbij worden de selectiecriteria uit Bijlage III bij de Europese m.e.r.-richtlijn (2011/92/EU) gehanteerd. Deze criteria betreffen o.a. de omvang van het project, de cumulatie met andere projecten en het gebruik van natuurlijke hulpbronnen.

Uit het eerstgenoemde criterium volgt dat het plan moet worden beschouwd in relatie tot de drempelwaarden uit de C- of D-lijst van het Besluit m.e.r. Het plan in Duizel-Noord betreft een woningbouwontwikkeling. Gelet hierop kan de ontwikkeling worden aangemerkt als zijnde een stedelijk ontwikkelingsproject, als opgenomen in categorie D 11.2. De planontwikkeling valt ruimschoots beneden de grenswaarde (o.a. een oppervlakte van 100 hectare of meer, of een aaneengesloten gebied van 2000 of meer woningen) uit de D-lijst. Een bestemmingsplan op grond van artikel 3.1 Wet ruimtelijke ordening is hierbij o.a. opgenomen in de kolom van besluiten. Aangezien de ontwikkeling een activiteit betreft als genoemd op de D-lijst, maar onder de grenswaarde blijft, dient een vormvrije m.e.r.-beoordeling te worden doorlopen conform de wettelijke vereisten.

Aangezien het bevoegd gezag in onderhavig geval degene is die een activiteit wil ondernemen, neemt het in een zo vroeg mogelijk stadium voor de voorbereiding van het besluit een beslissing omtrent de vraag of vanwege de belangrijke nadelige gevolgen die de activiteit voor het milieu kan hebben, een milieueffectrapport moet worden gemaakt (artikel 7.19, eerste lid Wm). Bij deze beslissing moet rekening worden gehouden met de beoordeling van de gevolgen voor het milieu en de relevante criteria van Bijlage III bij de m.e.r.-richtlijn. Bovendien dient het bevoegd gezag deze beslissing te motiveren. Onder een zo vroeg mogelijk stadium wordt verstaan het stadium voorafgaand aan de terinzagelegging van het ontwerpbesluit. Het college van burgemeester en wethouders van de gemeente Eersel hebben d.d. 24 maart 2020 in collegebesluit met dossiernr. 1733 besloten dat voor onderhavig plan geen milieueffectrapportage hoeft te worden opgesteld.

Ten behoeve van onderhavig plan zijn alle milieueffecten ten gevolge van het planvoornemen beschouwd, mede gelet op de criteria van Bijlage III bij de m.e.r.-richtlijn. De resultaten van deze milieubeoordeling zijn opgenomen in onderhavige toelichting en in de bijgevoegde bijlagen. Hieruit zijn geen belangrijke nadelige milieugevolgen gebleken, waaruit bovendien geconcludeerd kan worden dat er geen noodzaak is tot het opstellen van een MER. Voorafgaand aan de terinzagelegging van het ontwerpbestemmingsplan is een beslissing door het bevoegd gezag genomen, waaruit volgt dat geen milieueffectrapportage noodzakelijk is.

Ten aanzien van het tweede criterium inzake een mogelijke MER-plicht, geldt dat er bij onderhavige situatie geen sprake is van een plan waarvoor een passende beoordeling nodig is in verband met een mogelijk significant negatief effect op Natura 2000-gebieden. Onderhavige ontwikkeling heeft, wegens aard, omvang en afstand, met zekerheid geen mogelijk significant effect op de Natura 2000-gebieden.

Ten aanzien van het derde criterium geldt dat onderhavige activiteit niet is aangewezen als MERplichtig op grond van de Interim omgevingsverordening Noord-Brabant.

### <span id="page-60-0"></span>**5. JURIDISCHE PLANTOELICHTING**

Dit hoofdstuk geeft een toelichting op de wijze van doorvertaling van de voorgenomen ontwikkeling in een juridisch-planologische regeling.

#### <span id="page-60-1"></span>**5.1 Opbouw bestemmingsplan**

In de Wet ruimtelijke ordening (Wro) is bepaald dat de gemeenteraad voor het gehele grondgebied van de gemeente een of meer bestemmingsplannen dient vast te stellen, waarbij ten behoeve van 'een goede ruimtelijke ordening' de bestemming van de in het plan begrepen grond wordt aangewezen en met het oog op die bestemming regels worden gegeven. Deze regels betreffen in elk geval regels omtrent het gebruiken en bebouwen van gronden.

De Wro en het bijbehorende Besluit ruimtelijke ordening (Bro) bevatten een nadere uitwerking uit welke onderdelen een bestemmingsplan in ieder geval moet bestaan. Een bestemmingsplan bestaat tenminste uit een verbeelding met planregels en een toelichting daarop. De verbeelding en regels vormen daarbij tezamen het juridisch bindende onderdeel van het bestemmingsplan. De regels bevatten het juridisch instrumentarium inzake het toegestane gebruik van gronden en bouwwerken, en bepalen de toegelaten bebouwing. De verbeelding heeft een ondersteunende rol voor de toepassing van de regels, alsmede de functie van visualisering van de bestemmingen. In de toelichting wordt gemotiveerd waarom met het planvoornemen sprake is van een goede ruimtelijke ordening. Ondanks dat de toelichting geen onderdeel uitmaakt van het juridisch plangedeelte, fungeert de toelichting wel als interpretatiekader voor de uitleg van de regeling, indien hierover interpretatieverschillen blijken te bestaan.

Een bestemmingsplan dient bovendien eenvoudig raadpleegbaar te zijn. Daarom zijn er van overheidswege standaarden vastgelegd in de Regeling standaarden ruimtelijke ordening, waarmee plannen op een vergelijkbare wijze worden opgebouwd en gevisualiseerd. De Standaard Vergelijkbare Bestemmingsplannen (SVBP) biedt bindende standaarden voor de opbouw van de regels en de verbeelding van een bestemmingsplan. Bij onderhavig plan worden deze standaarden gevolgd.

#### <span id="page-60-2"></span>**5.2 Toelichting verbeelding**

Als basis voor de verbeelding van onderhavig plan is de systematiek gehanteerd als opgenomen in het bestemmingsplan 'Duizel-Noord'. Vervolgens zijn de aanpassingen doorgevoerd die noodzakelijk zijn om de beoogde situatie juridisch-planologisch mogelijk te maken.

Deelgebied 1 ten westen van de weg Hoeksen Bogt en ten noorden van Sandakker krijgt hierbij, conform het woongebied uit fase 1 direct ten zuiden, de enkelbestemming 'Woongebied' toegekend. Hierdoor kan het woningbouwplan flexibel worden uitgevoerd. Het stedenbouwkundige plan [(Bijlage](#page-65-1)  [1)](#page-65-1) kan hierbij richtinggevend worden gebruikt, maar is niet juridisch bindend.

In het 'Woongebied' mogen in totaal 49 woningen worden gerealiseerd (blijkens maatvoeringsaanduiding 'maximum aantal wooneenheden: 49', waarvan maximaal 11 in de bebouwingstypologie vrijstaand (geregeld met maatvoeringsaanduiding 'maximum aantal vrijstaand: 11'). De overgang richting het buitengebied wordt verzacht door het nieuwe woongebied te omranden met een beplantingsstrook met de enkelbestemming 'Groen'. Tevens is met een maatvoeringsaanduiding de maximum goothoogte en maximum bouwhoogte van de nieuwe woningen vastgelegd. Aanvullend is de bouwaanduiding 'specifieke bouwaanduiding – erfafscheiding' opgenomen, met voorwaarden voor de vormgeving van erf- en terreinafscheidingen tussen de openbare ruimte en privéruimte.

Op de overige percelen binnen het plangebied zijn binnen de enkelbestemming 'Wonen – 1' en 'Wonen – 2' bouwvlakken toegekend, waarbij per bouwvlak het aantal toegestane woningen is aangeduid, in welke bebouwingstypologie en wat de toegestane maximum goothoogte en bouwhoogte betreft.

De twee plandelen ten zuiden van de weg Hoek hebben de enkelbestemming 'Wonen – 1' toegekend gekregen. In totaliteit zijn ter plaatse 4 vrijstaande woningen toegestaan. De hoofdgebouwen dienen binnen het bouwvlak te worden gebouwd. Aan- en uitbouwen en bijgebouwen zijn zowel toegestaan ter plaatse van het bouwvlak, als binnen de bouwaanduiding 'bijgebouwen'. Ook voor deze woningen gelden voorwaarden aan de vormgeving van erf- en terreinafscheidingen nabij de openbare ruimte, middels een bouwaanduiding.

Op het perceel ten zuiden van de Kleine Rul worden levensloopbestendige woningen gerealiseerd. Deze woningen worden uitgevoerd in een afwijkende bebouwingstypologie en hebben daarvoor een eigen enkelbestemming 'Wonen – 2', en een 'specifieke bouwaanduiding – levensloopbestendig' toegekend gekregen. Voor het oostelijk deel van dit plandeel geldt middels de bouwaanduiding 'specifieke bouwaanduiding – afwijkende bouwhoogte' een afwijkende (lagere) bouwhoogte. Dit aangezien deze gronden zijn gelegen tegen de achtererven van de woningen aan de Groenstraat te Duizel (zie tevens de nota van zienswijzen in [Bijlage 8)](#page-65-7).

Tussen de weg Kleine Rul en de nieuwe woningen wordt de enkelbestemming 'Groen' en de functieaanduiding 'plein' toegekend. Hierdoor kan een multifunctioneel binnengebied worden gerealiseerd, met o.a. voorzieningen ter ontsluiting (wegen en voorzieningen voor langzaam verkeer) en groenvoorzieningen.

Door de toegekende bestemmingen, vlakken en aanduidingen op de verbeelding worden, in combinatie met de regels, de bouw- en gebruiksmogelijkheden bepaald.

#### <span id="page-61-0"></span>**5.3 Toelichting regels**

Conform de SVBP dienen de regels te bestaan uit 'Inleidende regels' (Hoofdstuk 1), 'Bestemmingsregels' (Hoofdstuk 2), 'Algemene regels' (Hoofdstuk 3) en 'Overgangs- en slotregels' (Hoofdstuk 4). Tevens is de opbouw en volgorde van de diverse artikelen grotendeels voorgeschreven in de SVBP. Aanvullend schrijft het Besluit ruimtelijke ordening een aantal standaardregels voor, zoals het overgangsrecht. Deze zaken zijn in acht genomen bij het opstellen van de planregels.

Als basis voor onderhavige planregels, zijn de vigerende regels afkomstig van de bestemmingsplannen 'Duizel-Noord' en 'Kom Duizel' gehanteerd. Dit om een zo uniform mogelijke set regels te behouden voor de kernen binnen de gemeente Eersel. De van toepassing zijnde regels voor de bestemmingen en aanduidingen zijn als basis overgenomen. Vervolgens zijn de aanpassingen doorgevoerd die noodzakelijk zijn om de voorgenomen inrichting te realiseren. Navolgend worden de belangrijkste planregels nader toegelicht.

#### *Artikel 1 Begrippen*

In dit artikel worden de begrippen gedefinieerd, die bij de uitleg van de regels worden gehanteerd.

#### *Artikel 2 Wijze van meten*

Dit artikel bevat de spelregels over de wijze waarop de genoemde maatvoering (afstanden, hoogtes, oppervlaktes e.d.) in dit plan worden gemeten.

#### *Artikel 3 Groen*

De gronden met deze bestemming zijn bestemd voor o.a. groenvoorzieningen, bermen en beplanting, paden, speelvoorzieningen, waterhuishoudkundige voorzieningen, voorzieningen voor langzaam verkeer e.d. Ter plaatse van de functieaanduiding 'plein' zijn aanvullende functies toegekend, om het groene plein met de ontsluiting van de levensloopbestendige woningen toe te kunnen staan.

#### *Artikel 4 Wonen – 1*

De bestemming 'Wonen – 1' is van toepassing op de twee plandelen in het plangebied waar enkel vrijstaande woningen mogelijk worden gemaakt. Deze bestemming bevat de bouw- en gebruiksregels voor deze woningen.

#### *Artikel 5 Wonen – 2*

De bestemming 'Wonen – 2' is toegekend op het plangebied waar de levensloopbestendige woningen zijn voorzien. Hierdoor worden voor deze afwijkende bebouwingstypologie en functionaliteit specifieke bouw- en gebruiksregels vastgesteld.

#### *Artikel 6 Woongebied*

De bestemming 'Woongebied' is bedoeld voor een nog uit te werken woongebied, waarbij maximale flexibiliteit is gewenst in de toegestane invulling en uitvoering. Hier worden flexibel de diverse bebouwingstypologieën (vrijstaand, twee-aaneen, aaneengebouwd) toegestaan. Daarnaast dient deze bestemming ook voor de ondersteunende voorzieningen, zoals parkeer- en verkeersvoorzieningen.

#### *Artikel 7 Anti-dubbeltelregel*

In dit artikel wordt geregeld dat voor gronden die eenmaal in aanmerking zijn genomen bij het toestaan van een bouwplan waaraan uitvoering is gegeven of alsnog kan worden gegeven, de beoordeling van latere bouwplannen buiten beschouwing blijven.

#### *Artikel 8 Algemene gebruiksregels*

In de algemene gebruiksregels wordt benoemd wat in het gehele bestemmingsplan in ieder geval als strijdig gebruik wordt aangemerkt. Tevens biedt dit artikel een mogelijkheid om af te wijken van het gebruiksverbod ten behoeve van een afhankelijke woonruimte in het kader van mantelzorg.

#### *Artikel 9 Algemene afwijkingsregels*

In dit artikel is een aantal algemene afwijkingsregels opgenomen, ter toevoeging van een bepaalde mate van geringe flexibiliteit in de planregels. Deze afwijkingen betreffen bijvoorbeeld een geringe bouwvlakoverschrijding, of het vergroten van de bouwhoogte van bouwwerken, geen gebouwen zijnde. Tevens is in dit artikel een bevoegdheid opgenomen waardoor een Bed&Breakfast kan worden opgericht in de woning, of bijgebouwen.

#### *Artikel 10 Overige regels*

Dit artikel bevat de bepalingen omtrent parkeren en laden/lossen. Hierbij is bepaald dat in het plangebied voorzien dient te worden in voldoende parkeergelegenheid, conform het 'Parkeerbeleidsplan gemeente Eersel', als vastgesteld op 27 februari 2014, dan wel de latere rechtsopvolgers van dit beleid. Gerealiseerde parkeergelegenheid om te voldoen aan deze normering, dient vervolgens in stand te worden gehouden.

Indien het gebruik van een gebouw en/of gronden daar aanleiding toe geeft, dient bovendien te worden voorzien in voldoende ruimte voor laden en lossen.

#### *Artikel 11 Overgangsrecht*

Dit artikel betreft het overgangsrecht met betrekking tot (legale) bouwwerken en gebruik, welke afwijken van het bestemmingsplan op het moment dat dit rechtskracht verkrijgt. Deze bouwwerken mogen in beginsel worden behouden (gedeeltelijk vervangen en vernieuwen) en het gebruik mag worden voortgezet, totdat het gebruik voor een periode langer dan een jaar wordt onderbroken. Wijziging van het afwijkend gebruik of bouwen is hierbij beperkt toegestaan, conform de hiervoor opgenomen regels.

#### *Artikel 12 Slotregel*

Dit artikel bevat de wettelijk vastgelegde aanhaaltitel voor toepassing van de regels.

Door de keuze van de bestemmingen en aanduidingen op de verbeelding, in combinatie met de bijbehorende regels, wordt het planvoornemen juridisch-planologisch mogelijk gemaakt.

#### <span id="page-63-0"></span>**6. UITVOERBAARHEID EN PROCEDURE**

#### <span id="page-63-1"></span>**6.1 Financiële uitvoerbaarheid en grondexploitatie**

De Wet ruimtelijke ordening maakt het vaststellen van een exploitatieplan verplicht voor een aantal bouwactiviteiten, wanneer de bouw planologisch mogelijk wordt gemaakt in bijvoorbeeld een bestemmingsplan. De bouwplannen waarbij een exploitatieplan verplicht is, staan opgenomen in artikel 6.2.1 van het Besluit ruimtelijke ordening (Bro). Dit betreft onder meer bij plannen voor de bouw van een of meer woningen. Tevens is een exploitatieplan benodigd als locatie-eisen gesteld moeten worden en/of het bepalen van een tijdvak of fasering noodzakelijk is.

Geen exploitatieplan is nodig indien het verhaal van de kosten van grondexploitatie anderszins verzekerd is en er geen fasering of tijdvak behoeft te worden vastgelegd én geen locatie-eisen (aan openbare ruimte of woningbouwcategorieën) hoeven te worden vastgesteld.

De gemeente Eersel heeft de gronden van het plangebied voor een groot deel in haar eigendom. Door als gemeente de gronden in eigendom te hebben, zelf de grondexploitatie te voeren en de bouwgrond uiteindelijk bouwrijp tegen een marktconforme prijs te leveren, wordt ook voldaan aan het vereiste van kostenverhaal. Er hoeft dan geen separaat exploitatieplan te worden opgesteld. Gemaakte kosten ten behoeve van de grondexploitatie zullen worden verdisconteerd in de uitgifteprijs van de bouwkavels.

De grondexploitatie van de gemeente toont aan dat de opbrengsten hoger zijn dan de kosten. De gemeente kan dus via gronduitgifte al haar kosten verhalen. Daarmee is tevens de economische uitvoerbaarheid aangetoond.

Voor de gronden in eigendom van derden, betreffende het perceel ten zuiden van de Kleine Rul, worden de kosten voor grondexploitatie anderszins verzekerd. De met de ontwikkeling gepaard gaande kosten worden gedragen door de desbetreffende initiatiefnemers. Hierbij is de financiële uitvoerbaarheid voor de gemeente gegarandeerd. Er zijn geen financiële consequenties van het plan voor de gemeente Eersel. Dit zal worden vastgelegd in een anterieure overeenkomst, waarin wordt opgenomen dat de eventuele planschade en de kosten van grondexploitatie voor rekening komt van de initiatiefnemers. Bovendien worden de eventuele gemeentelijke kosten verhaald via het in rekening brengen van leges.

Doordat het verhaal van de kosten van grondexploitatie anderszins is verzekerd, er geen fasering of tijdvak behoeft te worden vastgelegd en er geen sprake is van anderszins vast te leggen locatie-eisen (aan openbare ruimte of woningbouwcategorieën) is geen exploitatieplan benodigd. De economische uitvoerbaarheid is hiermee afdoende aangetoond.

#### <span id="page-63-2"></span>**6.2 Maatschappelijke uitvoerbaarheid en procedure**

Bij de maatschappelijke uitvoerbaarheid gaat het erom dat er maatschappelijk draagvlak is voor een planvoornemen. In dat kader wordt de gelegenheid tot inspraak geboden conform de wettelijk voorgeschreven procedure. Bovendien heeft vooroverleg plaatsgevonden met de daartoe aangewezen instanties.

#### <span id="page-63-3"></span>*6.2.1 Procedure algemeen*

In Hoofdstuk 3 van het Besluit ruimtelijke ordening (Bro) zijn de inhoudelijke vereisten opgenomen voor bestemmingsplannen. In artikel 3.1.1 van het Bro is opgenomen dat de gemeente bij de voorbereiding van een bestemmingsplan overleg pleegt met de besturen van de bij het plan betrokken provincie en waterschap. Indien nodig dient bovendien overleg plaats te vinden met de besturen van andere gemeenten of met eventuele andere diensten die belast zijn met de behartiging van belangen die in het plan in het geding zijn.

De formele vaststellingsprocedure van een bestemmingsplan vindt plaats volgens artikel 3.8 van de Wet ruimtelijke ordening (Wro). Hierbij wordt o.a. afdeling 3.4 van de Algemene wet bestuursrecht van toepassing verklaard, met een aantal aanvullende procedurevereisten. Het (ontwerp)plan wordt ter

visie gelegd gedurende een periode van zes weken. Gedurende deze periode wordt eenieder in de gelegenheid gesteld zienswijzen kenbaar te maken omtrent het plan. Na behandeling van de eventueel ingebrachte zienswijzen dient de gemeenteraad binnen twaalf weken na de termijn van terinzagelegging te beslissen omtrent de vaststelling van het bestemmingsplan. Na vaststelling wordt het besluit bekend gemaakt en het plan wederom voor een periode van zes weken ter visie gelegd. Gedurende deze periode kunnen belanghebbenden tegen het vaststellingsbesluit beroep instellen bij de Afdeling Bestuursrechtspraak van de Raad van State (ABRvS). Indien geen beroep wordt ingesteld, is het plan daags na de inzagetermijn onherroepelijk en treedt het plan bovendien in werking.

#### <span id="page-64-0"></span>*6.2.2 Vooroverleg*

Het (voor)ontwerpbestemmingsplan is in het kader van het vooroverleg aangeboden aan de provincie Noord-Brabant en aan Waterschap De Dommel. Beide partijen hebben ingestemd met het plan, zoals blijkt uit de vooroverlegreacties. De ontvangen vooroverlegreacties zijn toegevoegd in [Bijlage 7.](#page-65-8)

#### <span id="page-64-1"></span>*6.2.3 Zienswijzen en ambtshalve aanpassing*

Het ontwerpbestemmingsplan heeft ter inzage gelegen van 2 april tot 14 mei 2020. Gedurende deze periode zijn een aantal zienswijzen ingediend. Een samenvatting van de ingediende zienswijzen, de gemeentelijke beoordeling en de naar aanleiding hiervan doorgevoerde aanpassingen in het bestemmingsplan zijn opgenomen in [Bijlage 8: Nota van zienswijzen en ambtshalve aanpassingen.](#page-65-7) Samenvattend hebben de zienswijzen geleid tot de volgende aanpassing:

- Aan de oostzijde van het woonveld ten zuiden van de Kleine Rul de mogelijkheid voor een tweede bouwlaag verwijderen en opnemen dat de bouwhoogte tussen de 25 en 50% van de woning maximaal 4 meter bedraagt.
Naast voornoemde aanpassing ten gevolge van zienswijzen, heeft ook een ambtshalve aanpassing plaatsgevonden ten opzichte van het ontwerpbestemmingsplan. Ook deze aanpassing is toegelicht in [Bijlage 8.](#page-65-7) Voor een zachte overgang tussen de openbare ruimte en de privéruimte is gelet op de ruimtelijke kwaliteit een passende (groene) afscherming beoogd. Voor deze erf- en terreinafscheidingen is een bijlage opgesteld met voorwaarden aan de wijze waarop deze bouwwerken vormgegeven moeten worden. Deze vereisten zijn juridisch geborgd, middels opname van een aanduiding op de verbeelding, een bijbehorende set regels en opname van de genoemde bijlage als een bijlage bij de regels.

#### <span id="page-65-0"></span>**BIJLAGEN**

- <span id="page-65-1"></span>*Bijlage 1: Stedenbouwkundig plan woningbouwontwikkeling*
- <span id="page-65-2"></span>*Bijlage 2: Verkennend bodemonderzoek*
- <span id="page-65-3"></span>*Bijlage 3: Memo veehouderijen en milieuzonering (geurbelasting)*
- <span id="page-65-4"></span>*Bijlage 4: Akoestisch onderzoek wegverkeerslawaai*
- <span id="page-65-5"></span>*Bijlage 5: Quickscan flora en fauna*
- <span id="page-65-6"></span>*Bijlage 6: Archeologisch onderzoek*
- <span id="page-65-8"></span>*Bijlage 7: Vooroverlegreacties*
- <span id="page-65-7"></span>*Bijlage 8: Nota van zienswijzen en ambtshalve aanpassingen*

**LS Plan & Advies | Berktweg 3, 5076 PA Haaren KvK-nr. 67701051 | Tel nr. 06 31 58 00 26 | E-mail: linda@lsplanadvies.nl**