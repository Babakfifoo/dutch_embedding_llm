# **Wijzigingsplan**

# **"Kromstraat 18 Nistelrode"**

# **TOELICHTING**

#### **COLOFON:**

| Opdrachtnemer: | RO Connect<br>Mr. Onno<br>Truschel                                                       |
|----------------|------------------------------------------------------------------------------------------|
| Projectnummer: | ROC.P2019.440.T                                                                          |
| IMRO/Plan ID:  | NL.IMRO.1721.WPKromstr18N-vg01                                                           |
| Versie:        | Concept: 5 februari 2020<br>Ontwerp:<br>31 mei<br>2021<br>Vastgesteld:<br>5 oktober 2021 |

| HOOFDSTUK 1. INLEIDING 5                                  |
|-----------------------------------------------------------|
| 1.1 Doel  5                                               |
| 1.2 Plangebied 6                                          |
| 1.3 Geldend bestemmingsplan 7                             |
| 1.4 Het project 8                                         |
| 1.4.1. Inleiding  8                                       |
| 1.4.2 Kadastrale situatie 8                               |
| 1.4.3 Stedenbouwkundige randvoorwaarden 8                 |
| 1.4.4 Het bouwplan 9                                      |
| HOOFDSTUK 2 BESTAANDE SITUATIE 11                         |
| 2.1 Ruimtelijke structuur 11                              |
| 2.1.1 Ontstaansgeschiedenis 11                            |
| 2.1.2 Bebouwingsstructuur 11                              |
| 2.2 Functionele structuur 12                              |
| HOOFDSTUK 3 BELEIDSKADER 13                               |
| 3.1 Rijksbeleid 13                                        |
| 3.2 Provinciaal beleid  14                                |
| 3.2.1 Omgevingsvisie Noord Brabant 14                     |
| 3.2.2. Uitwerking gebiedspaspoorten  16                   |
|                                                           |
| 3.2.3 Interim omgevingsverordening Noord-Brabant 17       |
| 3.3 Gemeentelijk beleid  20                               |
| 3.3.1 Structuurvisie Bernheze  20                         |
| 3.3.2 Woonvisie 2016-2021 22                              |
| 3.3.3 Archeologiebeleid Bernheze  22                      |
| 3.3.4 Parkeerbeleidsplan Gemeente Bernheze 23             |
| HOOFDSTUK 4 RUIMTELIJKE EN MILIEUHYGIENISCHE ASPECTEN  24 |
| 4.1 Water 24                                              |
| 4.2 Natuur/QuickScan Flora en fauna  30                   |
| 4.3 Archeologie en cultuurhistorie 41                     |

| 4.5 Wegverkeerslawaai  47                             |
|-------------------------------------------------------|
| 4.6 Luchtkwaliteit 53                                 |
| 4.7 Stikstof 54                                       |
| 4.8 Externe veiligheid 59                             |
| 4.9 Bedrijven en milieuzonering 64                    |
| 4.10 Geurhinder  69                                   |
| 4.11 Volksgezondheid in relatie tot veehouderijen  70 |
| 4.12 Spuitzones gewasbescherming  71                  |
| 4.13 Hoogspanningslijnen  71                          |
| 4.14 M.e.r.-beoordeling  72                           |
| HOOFDSTUK 5 MOTIVATIE WIJZIGINGSPLAN 74               |
| HOOFDSTUK 6 JURIDISCHE PLANBESCHRIJVING 76            |
| 6.1 Inleiding 76                                      |
| 6.2 Toelichting verbeelding  76                       |
| 6.3 Toelichting regels  76                            |
| 6.4 Toelichting bestemmingen 77                       |
| 6.4.1 Wonen en Tuin  77                               |
| 6.4.2 Verkeer en Groen  77                            |
| 6.4.3 Archeologie 3 77                                |
| HOOFDSTUK 7 UITVOERBAARHEID  78                       |
| 7.1 Economische uitvoerbaarheid 78                    |
| 7.2 Maatschappelijke uitvoerbaarheid  79              |

#### **BIJLAGEN:**

- 1. Verkennend bodemonderzoek: NIPA milieutechniek b.v., d.d. 19 oktober 2018, kenmerk 16993;
- 2. Quickscan Natuur: Sab Adviseurs, d.d. 23 januari 2020, kenmerk 190254;
- 3. Quickscan bedrijven en milieuzonering: Sab Adviseurs, d.d. 28 mei 2021, kenmerk 190254;
- 4. Onderzoek stikstofdepositie: Sab Adviseurs, d.d. 26 juni 2020, kenmerk 190254;
- 5. Akoestisch onderzoek wegverkeerslawaai: Sab Adviseurs, d.d. 24 juni 2020, kenmerk 190254;
- 6. Memo diverse omgevingsaspecten: Sab Adviseurs, d.d. 12 mei 2020, kenmerk 190254;
- 7. Watertoets: Econsultancy, d.d. 24 juni 2020, kenmerk 11757.001;
- 8. Huismus-, gierzwaluw- en vleermuizenonderzoek: Eceau Ecologisch adviesbureau, d.d. 2 oktober 2020, kenmerk ROC-1A0200202
- 9. Advies Veiligheidsregio, d.d. 7 april 2020

- 10. Aanmeldnotitie vormvrije m.e.r.-beoordeling: Sab d.d. 28 mei 2021, kenmerk 190254
- 11. Besluit Burgemeester en wethouders aanmeldnotitie vormvrije m.e.r.-beoordeling d.d. PM

# HOOFDSTUK 1. INLEIDING

# 1.1 Doel

Door initiatiefnemer is aan **RO Connect** opdracht verleend voor het opstellen van een wijzigingsplan voor het planologisch maken van een vijftal aaneengesloten levensloopbestendige patiowoningen en één vrijstaande woning op het perceel gelegen aan de Kromstraat 18 in Nistelrode.

Bij schrijven van 26 april 2019 heeft de gemeente laten weten in beginsel medewerking te willen verlenen aan de nieuwe woningen op het perceel aan de Kromstraat 18 in Nistelrode. In de brief van de gemeente is aangegeven aan welke voorwaarden moet zijn voldaan.

Deze toelichting is de ruimtelijke onderbouwing voor het wijzigingsplan.

# 1.2 Plangebied

Het plangebied is gelegen aan de zuidzijde van de kern Nistelrode. Op onderstaande afbeelding is de ligging van de locatie aan de Kromstraat weergegeven.

En meer in detail:

# 1.3 Geldend bestemmingsplan

Ter plaatse van het plangebied is het bestemmingsplan "De kommen van Bernheze" het vigerende bestemmingsplan. Dit bestemmingsplan is op 17 november 2011 in werking getreden en op 21 november 2012 onherroepelijk geworden.

Op basis van dit bestemmingsplan heeft het onderhavige perceel de (enkel)bestemming 'Detailhandel', de dubbelbestemming 'Waarde-Archeologie 3' en voor een klein gedeelte van het perceel de dubbelbestemming 'Waarde-Archeologie 1'..

Onderstaande afbeelding geeft een uitsnede van het vigerende bestemmingsplan weer.

*Uitsnede vigerende bestemmingsplan De kommen van Bernheze*

Het realiseren van de nieuwe woningen is op basis van het vigerende bestemmingsplan "De kommen van Bernheze" niet toegestaan. De gemeente Bernheze wil meewerken aan het initiatief via een wijzigingsplan.

Een wijzigingsplan moet gebaseerd zijn op een goede ruimtelijke onderbouwing, waarin alle relevante ruimtelijke, milieukundige en economische aspecten worden behandeld. Deze toelichting voorziet hierin.

# 1.4 Het project

### 1.4.1. Inleiding

De initiatieflocatie is gelegen aan de Kromstraat 18 in Nistelrode. Het plangebied bestaat uit een leegstaand pand, wat voormalig in gebruik was door een feestorganisatie. Het overige deel van het plangebied bestaat voornamelijk uit verharding.

De initiatiefnemer wil de bestaande bebouwing slopen en een vijftal levensloopbestendige patiowoningen bouwen en één vrijstaande woning. Het realiseren van levensloopbestendige woningen in de kern van Nistelrode levert een positieve bijdrage aan het woningbouwprogramma van de gemeente.

#### 1.4.2 Kadastrale situatie

Het perceel is kadastraal bekend gemeente Nistelrode, sectie F, nummers 1809, 1812 en 929. De totale oppervlakte van het perceel bedraagt circa 1.450 m². Het perceel is in eigendom van initiatiefnemer.

### 1.4.3 Stedenbouwkundige randvoorwaarden

Door de gemeente Bernheze is een aantal stedenbouwkundige uitgangspunten geformuleerd voor de nieuw te bouwen woningen op de planlocatie:

- Bouwen in CPO verband
- Maximaal 6 wooneenheden;
- Dubbelzijdige oriëntatie van gevel hoekwoning grenzend aan de Kromstraat (de vrijstaande woning);
- Maximale goothoogte 3,5 meter en maximale bouwhoogte 6 meter;
- Breder profiel creëren (groen, trottoir en rijbaan);
- De ontsluiting recht doortrekken zodat er aan de zuidzijde meer ruimte is voor groen;
- Twee parkeerplaatsen per woning op eigen terrein, dus niet naast de ontsluitingsweg.

Daarnaast is met de situering van de bouwvlakken rekening gehouden met de bommen aan de Kromstraat. Het openbaar gebied wordt aangekocht door de gemeente. De gemeente zorgt voor de inrichting en het onderhoud en beheer van het openbaar gebied.

Op basis van deze uitgangspunten is onderstaande inrichting van het plangebied opgesteld. Hierover heeft nader overleg plaatsgehad met de gemeente. De gemeente heeft hier mee ingestemd:

#### 1.4.4 Het bouwplan

Voor de initiatieflocatie is een eerste concept bouwplan gemaakt. Onderstaande afbeeldingen geven een indicatie van de plannen:

*Vrijstaande woning*

*Patiowoningen*

# HOOFDSTUK 2 BESTAANDE SITUATIE

# 2.1 Ruimtelijke structuur

#### 2.1.1 Ontstaansgeschiedenis

Diverse geologische processen in het verre en het nabije verleden hebben een grote invloed gehad op de verschijningsvorm van het huidige landschap en de bebouwingsstructuur in de gemeente Bernheze. De occupatiegeschiedenis en ontwikkeling van de gemeente hangen vervolgens weer nauw samen met de waarden die van oorsprong aanwezig zijn. Geomorfologische kenmerken en de aanwezigheid van water zijn van grote invloed geweest op de ontwikkeling van de kernen binnen de gemeente.

Door tektonische bewegingen zijn er breuken in de aardkorst ontstaan, waarbij delen ten opzichte van elkaar in verticale richting verschoven. Hierdoor ontstonden er hoger en lagergelegen gebieden: horsten en slenken. De gemeente Bernheze ligt precies op zo'n grensgebied.

De eerste occupatie is ontstaan op de rand van de beekdalen en de hoger gelegen zandgronden. In de periode tussen de 15e en de 18e eeuw werden aangrenzend aan de beekdalen woeste gronden ontgonnen ten behoeve van de landbouw. Vanaf het midden van de 19e eeuw heeft grootschalige heideontginning geleid tot forse uitbreiding van de landbouwgronden.

#### 2.1.2 Bebouwingsstructuur

De planlocatie bevindt zich aan de zuidzijde van de kern Nistelrode. Nistelrode maakt deel uit van een reeks van oude ontginningen op de Peelhorst, die langs de Peelrandbreuk liggen. De ruimtelijke structuur van Nistelrode wordt bepaald door lintbebouwing in een noord-zuidrichting, evenwijdig aan de Peelrandbreuk.

Nistelrode heeft een historisch centrum met karakteristieke driehoekige pleinen en historische bebouwing. De structuur van de uitbreidingen van Nistelrode loopt hoofdzakelijk evenwijdig aan de oude wegenstructuur. Kenmerkend voor de ruimtelijke structuur zijn de buurtschappen Menzel, Donzel, Kantje en Maxend, die met Nistelrode zijn verbonden door een aaneengesloten lint van voornamelijk agrarische bebouwing

De Kromstraat vormt de verbinding tussen de hoofdstraat Laar en de Hoogstraat. Het is een oost-west lopende lint bebouwde straat. De veelal vrijstaande woningen bestaande uit 1 à 2 bouwlagen met kap, staan aan de straat, met voortuin.

# 2.2 Functionele structuur

De omgeving van het perceel Kromstraat 18 wordt gekenmerkt door de aanwezigheid van veel burgerwoningen. De planlocatie zelf heeft nog een detailbestemming, maar deze is niet meer als zodanig in gebruik.

# HOOFDSTUK 3 BELEIDSKADER

# 3.1 Rijksbeleid

#### **Structuurvisie Infrastructuur en Ruimte**

Op 13 maart 2012 is het vaststellingsbesluit zoals bedoeld in de Wet ruimtelijke ordening (Wro) van de Structuurvisie Infrastructuur en Ruimte (SVIR) ondertekend. Daarmee is het nieuwe ruimtelijke en mobiliteitsbeleid zoals uiteengezet in de SVIR van kracht geworden.

Deze structuurvisie geeft een totaalbeeld van het ruimtelijk en mobiliteitsbeleid op rijksniveau. De SVIR vervangt de Nota Ruimte, de Structuurvisie Randstad 2040, de Nota Mobiliteit, de Mobiliteits Aanpak en de Structuurvisie voor de Snelwegomgeving. Het hoofdthema van de SVIR is: "Nederland concurrerend, bereikbaar, leefbaar en veilig".

De structuurvisie geeft een visie voor Nederland tot het jaar 2040. Er zijn in de structuurvisie drie hoofddoelen opgenomen om Nederland concurrerend, bereikbaar, leefbaar en veilig te houden voor de middellange termijn (2028). Deze doelen zijn:

- 1) Het vergroten van de concurrentiekracht van Nederland door het versterken van de ruimtelijk economische structuur van Nederland;
- 2) Het verbeteren en ruimtelijk zekerstellen van de bereikbaarheid waarbij de gebruiker voorop staat;
- 3) Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor een aanpak die Nederland concurrerend, bereikbaar, leefbaar en veilig maakt, is een nieuwe aanpak in het ruimtelijk en mobiliteitsbeleid geformuleerd. Het Rijk laat de ruimtelijke ordening meer over aan gemeenten en provincies ('decentraal, tenzij…') en werkt aan eenvoudigere regelgeving. Het Rijk kiest voor een selectievere inzet van rijksbeleid op slechts 13 nationale belangen. Buiten deze belangen hebben decentrale overheden beleidsvrijheid. De verantwoordelijkheid voor de afstemming tussen verstedelijking en groene ruimte op regionale schaal laat het Rijk over aan de provincies.

Voor een goed werkende woningmarkt blijft het Rijk de rijks doelstellingen voor heel Nederland benoemen. Deze doelstellingen zijn: de zorg voor voldoende omvang, kwaliteit en differentiatie van de woningvoorraad. De programmering van verstedelijking wordt overgelaten aan provincies en (samenwerkende) gemeenten. Gemeenten zorgen voor de (boven)lokale afstemming van woningbouw- programmering, binnen de provinciale kaders, en uitvoering van de woningbouwprogramma's.

#### **Ladder Duurzame Verstedelijking**

In de Structuurvisie Infrastructuur en Ruimte wordt de ladder voor duurzame verstedelijking geïntroduceerd. De Ladder voor duurzame verstedelijking (Ladder) is een instrument voor efficiënt ruimtegebruik. Het bevoegd gezag moet voldoen aan een motiveringsvereiste als nieuwe stedelijke ontwikkelingen planologisch mogelijk worden gemaakt. Deze ladder is per 1 oktober 2012 als motiveringseis in het Besluit ruimtelijke ordening opgenomen. Op 1 juli 2017 is het Besluit ruimtelijke ordening (Bro) gewijzigd, waarbij een nieuwe Laddersystematiek geldt.

De ladder is kaderstellend voor alle juridisch verbindende ruimtelijke plannen van de decentrale overheden. Hieronder vallen dus ook de bestemmingsplannen. Toepassing van de ladder is verplicht voor opgaven, die nieuwe stedelijke ontwikkelingen, gebaseerd op een regionale behoefte, mogelijk maken.

Uit de 'overzichtsuitspraak' van de ABRvS blijkt dat wanneer een ruimtelijk besluit voorziet in meer dan 11 woningen die gelet op hun onderlinge afstand als één woningbouwlocatie is aan te merken, deze ontwikkeling in beginsel als een stedelijke ontwikkeling dient te worden aangemerkt.

Het onderhavige wijzigingsplan maakt ter plaatse van het plangebied aan Kromstraat een zestal woningen mogelijk. Gelet hierop voorziet onderhavig wijzigingsplan niet in een 'stedelijke ontwikkeling'. De Ladder voor duurzame verstedelijking behoeft niet te worden doorlopen.

#### **Conclusie**

De beoogde herontwikkeling heeft geen betrekking op de geformuleerde nationale belangen. Het rijksbeleid vormt geen belemmering voor het onderhavige initiatief. Onderhavig initiatief heeft geen betrekking op een stedelijke ontwikkeling. Toepassing van de ladder is om die reden dan ook niet nodig.

# 3.2 Provinciaal beleid

#### 3.2.1 Omgevingsvisie Noord Brabant

De provincie Noord-Brabant heeft op 14 december 2018 de omgevingsvisie Noord-Brabant vastgesteld. De omgevingsvisie vindt zijn legitimatie in de Omgevingswet. Vanzelfsprekend staan de achterliggende doelen van de Omgevingswet dan ook centraal in de positiebepaling van de Brabantse Omgevingsvisie. Onder het motto 'eenvoudig beter', doelt de Omgevingswet op meer inzichtelijkheid, en een grotere voorspelbaarheid en gebruiksgemak van het Omgevingsrecht. Ook beoogt de wet meer bestuurlijke afwegingsruimte en een

meer samenhangende benadering van de fysieke leefomgeving in beleid, besluitvorming en regelgeving. Het doel van de omgevingsvisie is om de kwaliteit van de leefomgeving voor alle Brabanders te verbeteren.

In de visie is voor verschillende programma's de ambitie geformuleerd hoe de Brabantse leefomgeving er in 2050 uit moet zien. Daarbij zijn mobiliserende tussendoelen gesteld voor 2030 om het einddoel te kunnen bereiken. De uitwerking in programma's is een opgave die de visie volgt en die in opeenvolgende bestuursperiodes de opdracht en ruimte geeft om dat met eigen accenten in te vullen.

Het belangrijkste programma dat hier een rol speelt is 'omgevingskwaliteit'. Het Brabantse doel voor 2050 in dit programma is: 'Brabant heeft een goede leefomgevingskwaliteit doordat wij op alle aspecten beter presteren dan wettelijk als minimumniveau is bepaald. Brabant staat met zijn TOP-landschap van oude en nieuwe landschappen in de top 5 van Europa. De biodiversiteit binnen en buiten de natuurgebieden is op orde, de lucht- en waterkwaliteit voldoet en de bodem is vitaal.'

Het tussendoel voor 2030 in dit programma is: 'Brabant heeft een aanvaardbare leefomgevingskwaliteit doordat wij voor alle aspecten voldoen aan de wettelijke normen. Natuurgebieden zijn ingericht, de afname van biodiversiteit is naar een positieve trend omgebogen, waardevolle cultuurhistorische landschappen zijn behouden en er is breed draagvlak voor de nieuwe energie- en klimaatadaptieve landschappen door de ontwerpende aanpak.'

Deze basisopgave is veelomvattend en gaat over milieuaspecten zoals een schone bodem, schoon water (ondergrond) en schone lucht. Maar ook om landschappelijke- en cultuurhistorische aantrekkelijkheid, een goede woon- en werkomgeving met een aantrekkelijk aanbod aan voorzieningen, stilte en een natuurrijke omgeving, waarin biodiversiteit en recreatie hand in hand gaan.

Het initiatief voldoet aan het tussendoel voor 2030 omdat aan alle milieu wet- en regelgeving wordt voldaan. Door een zorgvuldige inrichting van het plangebied wordt ook een positieve bijdrage geleverd aan de leefomgevingskwaliteit. Hiermee wordt een eerste stap gezet richting het einddoel van 2050. Het initiatief past dus binnen de Omgevingsvisie voor Noord-Brabant.

#### 3.2.2. Uitwerking gebiedspaspoorten

In de Uitwerking gebiedspaspoorten beschrijft de provincie wat het landschap van Brabant zo bijzonder en divers maakt. Ook de kenmerken van de verschillende streken worden beschreven en hoe een nieuwe ontwikkeling deze landschapskenmerken kan versterken?

In de structuurvisie worden de kernkwaliteiten van Brabant beschreven: de natuurlijke basis, het ontginningslandschap en het moderne landschap. Deze kernkwaliteiten komen terug in elk gebiedspaspoort.

Het landschap van Brabant verschilt van streek tot streek. Denk bijvoorbeeld aan de open kleipolders in het westen, het coulisselandschap van de Meierij of de prachtige lanenstructuur van de Peel. Ieder landschapstype heeft zijn eigen kenmerkende kwaliteiten en is op een andere manier ontstaan.

In de Uitwerking Gebiedspaspoorten beschrijft de provincie 12 Brabantse landschapstypen. Voor elk geeft zij de kenmerkende landschapskwaliteiten en haar ambitie om deze kwaliteiten te versterken bij nieuwe ontwikkelingen.

Hiermee wil de provincie gemeenten en initiatiefnemers stimuleren om de kwaliteit van het Brabantse landschap te versterken. De Uitwerking gebiedspaspoorten is niet verplichtend maar biedt een handreiking.

In de Meierij is een kleinschalig mozaïek ontstaan van oude en jonge ontginningslandschappen, afgewisseld met woeste gronden. De oude ontginningen bestaan uit dorpen met oude akkercomplexen en broekgebieden in de laagten met waterlopen en de beken.

Op de hogere gronden langs beken zoals de Dommel en de Aa met hun zijlopen is bebouwing ontstaan in de vorm van linten, dorpen en gehuchten. Vanuit deze bebouwing is de ontginning van de omliggende gronden min of meer organisch gegroeid.

Belangrijke identiteitsdragers van het agrarische cultuurlandschap van de Meierij zijn de akkercomplexen met aanliggende buurtschappen en groenstructuren, de langgevelboerderijen, de landgoederen, de plantages met populieren en kloostercomplexen.

De provincie heeft in de uitwerking gebiedspaspoorten een aantal ambities geformuleerd voor het landschapstype van de Meijerij:

De provincie wil in ieder geval het karakter van de Meierij als groen hart van Brabant versterken, door mogelijkheden te bieden voor menging van functies in buitengebied en verbreding van de landbouw. De ontwikkeling van dorpen, steden en de intensieve landbouw (o.a. boomteelt en intensieve veehouderij) vindt plaats in samenhang met het versterken van landschapselementen die bijdragen aan de biodiversiteit en het groene, kleinschalige karakter van de Meierij, zoals poelen, houtwallen, open graslanden, bomenlanen en onverharde wegen.

#### **Conclusie**

De voorgestelde ontwikkeling op het perceel gelegen aan de Kromstraat in Nistelrode sluit hierop aan.

#### 3.2.3 Interim omgevingsverordening Noord-Brabant

De Interim omgevingsverordening (Iov) betreft een samenvoeging van verschillende regelingen op provinciaal niveau met betrekking tot de fysieke leefomgeving. Dit betekent dat de regels betrekking hebben op milieu, natuur, ruimtelijke ordening, water, bodem en wegen. De Iov is daarbij een eerste stap op weg naar een definitieve omgevingsverordening, die op grond van de op handen zijnde Omgevingswet moet worden vastgesteld en die verplicht is voor provincies. De Iov is op 25 oktober 2019 door Provinciale Staten vastgesteld en is op 5 november 2019 in werking getreden.

De Iov is opgesteld vanuit een doelgroepenbenadering. Dit is ook het systeem dat de Omgevingswet, en de daaronder liggende wetgeving, hanteert. Dit betekent dat de regels in

de Iov zijn gegroepeerd in hoofdstukken waarbij de doelgroep van de regel, de zogenaamde normadressaat, leidend is. Regels waar gemeenten bij vaststelling van een bestemmingsplan rekening mee moeten houden zijn opgenomen in hoofdstuk 3. Deze regels zijn in de vorm van instructieregels opgenomen waarbij de verschillende niveaus zijn opgedeeld in meerdere afdelingen.

Voor elke ruimtelijke ontwikkeling geldt dat toepassing moet worden gegeven aan de basisprincipes voor een evenwichtige toedeling van functies zoals deze zijn opgenomen in paragraaf 3.1.2. Voor het overige dient getoetst te worden aan de regels die van toepassing zijn op het werkingsgebied waar een plangebied in is gelegen. In dit geval is het plangebied – voor zover relevant - gelegen binnen de aanduidingen 'Landelijke kern' en 'Stedelijk gebied', zie onderstaande afbeelding.

De Interimverordening kent een aantal basisprincipes voor een evenwichtige toedeling van functies (paragraaf 3.1.2)

Onder een evenwichtige toedeling van functies wordt verstaan dat invulling wordt gegeven aan een goede omgevingskwaliteit met een veilige, gezonde leefomgeving. Hiervoor moet rekening worden gehouden met:

- zorgvuldig ruimtegebruik;
- de waarden in een gebied door toepassing van de lagenbenadering;
- meerwaardecreatie.

Deze aspecten zijn in de Iov nader uitgewerkt in de artikel 3.6 t/m 3.8. Deze artikelen worden hieronder nader toegelicht.

#### Zorgvuldig ruimtegebruik (artikel. 3.6)

Conform artikel 3.6 houdt zorgvuldig ruimtegebruik in dat in beginsel gebruik wordt gemaakt van een bestaand ruimtebeslag. Een bestaand ruimtebeslag is gelegen binnen het werkingsgebied 'Stedelijk gebied' of een bestaand bouwperceel.

Wanneer er sprake is van een stedelijke ontwikkeling dient toepassing te worden gegeven aan artikel 3.1.6, tweede lid, van het Besluit ruimtelijke ordening (ladder voor duurzame verstedelijking).

In paragraaf 3.1 is getoetst aan Ladder duurzame verstedelijking.

#### Toepassing van de lagenbenadering (artikel 3.7)

De toepassing van de lagenbenadering omvat het effect van de ontwikkeling op verschillende lagen. Hierbij dient onderzocht te worden wat de effecten zijn op:

- de ondergrond
- de netwerklaag
- de bovenste laag

Met het effect op de ondergrond worden o.a. de aspecten bodem, grondwater en archeologische waarden bedoeld. De netwerklaag omvat aspecten zoals infrastructuur, natuurnetwerk, energienetwerk, waterwegen waaronder een goede, multimodale afwikkeling van het personen- en goederenvervoer. In de beschouwing van de bovenste laag dienen aspecten zoals cultuurhistorische en landschappelijke waarden, de omvang van de functie en de bebouwing, de effecten op bestaande en toekomstige functies, de effecten op volksgezondheid, veiligheid en milieu aan bod te komen.

Hierbij dient te worden gekeken naar het verleden, heden en toekomst. De beoogde ontwikkeling mag geen negatieve effecten hebben op de waarden in de omgeving en dient ook in de toekomst geen beperkingen op te leveren voor de omgeving.

De toetsing van de gevolgen van het initiatief op bovengenoemde aspecten is uitgebreid uiteengezet in hoofdstuk 4 van deze toelichting.

#### Meerwaardecreatie (artikel 3.8)

Het aspect meerwaardecreatie omvat een evenwichtige benadering van de economische, ecologische en sociale aspecten die in een gebied en bij een ontwikkeling zijn betrokken. Het biedt de mogelijkheid om opgaven en ontwikkelingen te combineren, waardoor er meerwaarde ontstaat. Daarnaast ontstaat een bijdrage aan andere opgaven en belangen dan die rechtstreeks met de ontwikkeling gemoeid zijn.

#### **Conclusie**

Gelet op de hierboven omschreven uitgangspunten en voorwaarden van de provinciale Verordening en de Ontwerp Omgevingsverordening, concluderen wij dat het onderhavige initiatief hiermee niet in strijd is, c.q. hieraan voldoet.

# 3.3 Gemeentelijk beleid

#### 3.3.1 Structuurvisie Bernheze

De gemeenteraad van de gemeente Bernheze heeft op 1 februari 2010 de Structuurvisie Bernheze vastgesteld. De Structuurvisie Bernheze geeft een samenhangend beeld van de gewenste ruimtelijke ontwikkeling van de hele gemeente.

De structuurvisie is een visie op hoofdlijnen en vormt daarmee een belangrijk (toetsing)kader voor het initiëren, beoordelen, afwegen en vaststellen van nieuwe ruimtelijke plannen, zoals bestemmingsplannen en projecten.

In de structuurvisie staan de belangrijkste ruimtelijke ontwikkelingen beschreven voor de komende jaren. Onderdeel van de Structuurvisie Bernheze 2010 is het Ruimtelijk Casco.

Het Ruimtelijk Casco betreft het ontwikkelingskader voor de gemeente Bernheze en vormt een casco voor concrete projecten en plannen. Het Ruimtelijk Casco bestaat uit een kaartbeeld en toelichting. Deze zijn nadrukkelijk aan elkaar gekoppeld. De gemeente Bernheze heeft de kwaliteiten binnen de gemeente geformuleerd. De gemeente Bernheze wil een gemeente met een dorpse uitstraling blijven.

- Ten aanzien ven het bouwen van woningen wordt het volgende gesteld in de structuurvisie: Per kern zal er in eerste instantie kritisch naar inbreidingsmogelijkheden gekeken worden. Waar er sprake is van inbreiding zal deze aansluiten op het karakter van de kern, en waar mogelijk dus niet al te intensief en 'dicht' (ook in de kernen moeten de groene kwaliteiten benut worden en moet daarin variëteit geboden worden).
Op basis van de gemeentelijke structuurvisie is de initiatieflocatie gelegen in het gebied aangeduid als "Dorpen.

| Open landschap                                         | Snelwegen              |     | Dorpen                          |
|--------------------------------------------------------|------------------------|-----|---------------------------------|
| Halfopen landschap                                     | Provinciale wegen      |     | Bebouwingsclusters              |
| Besloten landschap                                     | Lokale wegen           |     | Centrumgebieden                 |
| Ruimte voor water                                      | Nieuwe wegen           |     | Bedrijventerreinen              |
| Waterlopen                                             | Kanaal                 |     | roc                             |
| Cultuurhistorisch waardevol<br>landschap               | EVZ                    |     | Intensieve recreatie            |
| Cultuurhistorisch waardevol<br>landschap peelrandbreuk | Recreatieve verbinding |     | Recreatie gebieden              |
| Cultuurhistorisch landgoed                             |                        | . 9 | Zoekgebied bedrijven<br>terrein |
| Cultuurhistorisch waardevol                            |                        |     | Zoekgebied wonen                |
| object                                                 |                        | .   | Alandina docursona              |

De structuurvisie zegt hierover het volgende:

De gemeente Bernheze bevat vijf dorpskernen: Heesch, Heeswijk-Dinther, Nistelrode, Vorstenbosch en Loosbroek. Deze dorpen vervullen een belangrijke rol voor het accommoderen van de toekomstige ruimtevraag. Herstructurerings- en intensiveringsprocessen zijn in beginsel overal binnen het bestaand woongebied mogelijk. Uiteraard moet hierbij worden aangesloten op de kwaliteiten en mogelijkheden van dat woongebied. Per kern zal er in eerste instantie kritisch naar inbreidingsmogelijkheden gekeken worden, met name om in de behoefte aan seniorenwoningen te voorzien. conform de Woonvisie 2010-2015).

### 3.3.2 Woonvisie 2016-2021

De gemeente Bernheze heeft haar woonbeleid vastgelegd in de 'Woonvisie 2016-2021'. Het hoofddoel van het woonbeleid van de gemeente Bernheze is het voorzien in de eigen woningbehoefte. Onderdeel van het voorzien in de eigen woningbehoefte is strategische nieuwbouw in de vorm van particulier opdrachtgeverschap en consumentgerichte ontwikkeling.

Onderhavig initiatief is een particulier initiatief en sluit daarmee aan op de Woonvisie.

#### 3.3.3 Archeologiebeleid Bernheze

De gemeente Bernheze heeft beleid geformuleerd ten aanzien van archeologie. Met dit beleid dient rekening te worden gehouden bij het opstellen van bestemmingsplannen.

| Beleidscategorie |                                                                         | Onderzoeksplicht                                                                                                                                                                       |
|------------------|-------------------------------------------------------------------------|----------------------------------------------------------------------------------------------------------------------------------------------------------------------------------------|
|                  | Wettelijk beschermd archeologisch monument                              | Geen bodemverstorende activiteiten toegestaan, tenzij de minister van OCW hiervoor een vergunning heeft verleend.<br>Bij gemeentelijke monumenten: vergunningaanvraag bij de gemeente. |
|                  | Gebieden van zeer hoge archeologische waarde                            | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 100 m2.                                                                       |
| 3                | Gebieden van hoge archeologische waarde                                 | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 250 m2.                                                                       |
|                  | Gebieden met een hoge archeologische verwachting                        | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 250 m2.                                                                       |
| 5                | Gebieden met een middelhoge archeologische verwachting                  | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 2500 m2.                                                                      |
|                  | Gebieden met een lage archeologische verwachting                        | Geen onderzoeksplicht.                                                                                                                                                                 |
|                  | Gebieden zonder archeologische verwachting of archeologisch vnijgegeven | Geen onderzoeksplicht.                                                                                                                                                                 |

Volgens de archeologische verwachtingskaart van de gemeente Bernheze is de planlocatie gelegen in een beleidszone met een middelhoge archeologische verwachting en valt binnen de vrijstellingsgrenzen voor onderzoek. In het noordwesten van het plangebied staat een voormalige molenplaats aangegeven met een zeer hoge archeologische verwachting. Hierover is overleg gevoerd met de archeologisch adviseur van Monumentenhuis Brabant. Zij stelt het volgende:

> Van de molen 'Windlust' te Nistelrode is bekend, dat deze enkele malen is verplaatst. De huidige locatie is dus zeker niet de oorspronkelijke standplaats. In de jaren '70 van de vorige eeuw is deze molen circa 500 meter verplaatst in noordelijke richting. De molen is dus vanuit het plangebied naar een andere

standplaats verplaatst en heeft geen invloed op de voorliggende ontwikkeling. De zeer hoge verwachtingswaarde is voor dit terreingedeelte niet langer van toepassing. Er geldt geen verplichting voor het uitvoeren van archeologisch onderzoek.

#### 3.3.4 Parkeerbeleidsplan Gemeente Bernheze

Het Parkeerbeleidsplan Gemeente Bernheze (vastgesteld 9 juli 2015) schrijft voor, dat bij nieuwe woningen wordt geparkeerd op eigen terrein. Volgens de parkeernormen moet er rekening worden gehouden met 2 parkeerplaatsen per woning.

Op de initiatieflocatie is voldoende ruimte aanwezig om hieraan te voldoen. In de regels is hiertoe een voorwaardelijke verplichting opgenomen.

#### **Conclusie**

Gelet op het hierboven omschreven gemeentelijk beleid, concluderen wij dat het onderhavige initiatief hiermee niet in strijd is.

# HOOFDSTUK 4 RUIMTELIJKE EN MILIEUHYGIENISCHE ASPECTEN

Bij elke ruimtelijke ingreep is het noodzakelijk om in beeld te brengen wat de invloed is op een aantal omgevingsaspecten.

In dit hoofdstuk wordt per aspect weergegeven wat deze invloed is en of deze invloed acceptabel is. Met andere woorden of voldaan wordt aan de van toepassing zijnde wet- en regelgeving.

Achtereenvolgens zal worden ingegaan op:

- Water
- Natuur
- Archeologie en cultuurhistorie
- Bodem
- Wegverkeerslawaai
- Luchtkwaliteit
- Stikstof
- Externe veiligheid
- Bedrijven en milieuzonering
- Geurhinder
- Volksgezondheid in relatie tot veehouderijen
- Spuitzones gewasbescherming
- Hoogspanningslijnen
- M.e.r.-beoordeling

Per aspect zal geconcludeerd worden wat de impact is van de voorgestane ontwikkeling.

### 4.1 Water

Door Econsultancy te Boxmeer is een rapportage Watertoets opgesteld: Rapportnummer 11757.001, d.d. 24 juni 2020. Het volledige rapport is als bijlage bij deze toelichting opgenomen.

Uitgangspunt van de watertoets is dat een ruimtelijk besluit of plan geen slechtere waterhuishoudkundige situatie oplevert dan in het bestaande beleid is vastgelegd.

Met het opstellen van de watertoets wordt beoogd dat water expliciet en op evenwichtige wijze in beschouwing wordt genomen. Concreet betekent dit dat onderzocht wordt hoe in

het toekomstige plan op een duurzame wijze wordt omgegaan met hemelwater. Uiteindelijk moet het resultaat hydrologisch neutraal zijn. De waterparagraaf vormt een onderdeel van de ruimtelijke onderbouwing waarin met name de wijze wordt beschreven hoe de afvoer van hemelwater van daken en verhardingen plaats zal vinden. De onderhavige notitie ligt hieraan ten grondslag.

#### **WATERRELEVANT BELEID**

De planlocatie is gelegen binnen het beheersgebied van Waterschap Aa en Maas en de gemeente Bernheze.

#### **Waterschap Aa en Maas**

Waterschap Aa en Maas toetst een ruimtelijk plan op 8 onderwerpen de 'uitgangspunten watertoets':

- 1. Voorkomen van vervuiling.
- 2. Wateroverlast vrij bestemmen.
- 3. Hydrologisch Neutraal Ontwikkelen (HNO).
- 4. Vuil water en hemelwater scheiden.
- 5. Hergebruik > infiltratie > buffering > afvoer.
- 6. Waterschapsbelangen.
- 7. Meervoudig ruimtegebruik.
- 8. Water als kans.

In de keur van het waterschap is opgenomen dat het is in beginsel verboden is om zonder vergunning neerslag door toename van het verhard oppervlak of door afkoppelen van de bestaande oppervlakte, tot afvoer naar een oppervlaktewaterlichaam te laten komen (Artikel 3.6 'Verbod afvoer door verhard oppervlak'). De waterschappen Aa en Maas, Brabantse Delta en De Dommel hebben in de Noord-Brabantse Waterschapsbond (NBWB) besloten om de keuren te uniformeren en tegelijkertijd te dereguleren. Hierbij is aangehaakt bij het landelijke uniformeringsproces van de Unie van Waterschappen. Er is conform het nieuwe landelijke model een sterk gedereguleerde keur opgesteld, met bijbehorende algemene regels en beleidsregels. Deze zijn voor de drie waterschappen gelijkluidend.

De waterschappen hebben bij de Keurregels enkele hydrologische uitgangspunten opgesteld voor het afvoeren van hemelwater. Het verbod uit artikel 3.6 van de keur is van toepassing tenzij:

- Het afkoppelen van het verhard oppervlak maximaal 10.000 m2 is, of;
- de toename van het verhard oppervlak maximaal 2.000 m2 is, of;
- de toename van het verhard oppervlak bestaat uit een groen dak.

- De toename van het verhard oppervlak tussen 2.000 m2 en 10.000 m2 is en compenserende maatregelen zijn getroffen om versnelde afvoer van hemelwater tegen te gaan, in de vorm van een voorziening met een minimale retentiecapaciteit conform de rekenregel.
#### **Benodigde retentiecapaciteit (in m3) = toename verhard oppervlak (in m2) x gevoeligheidsfactor x 0,06.**

Daarbij dient de voorziening te voldoen aan de volgende voorschriften:

- De bodem van de voorziening dient boven de gemiddelde hoogste grondwaterstand (GHG) te liggen;
- De afvoer uit de voorziening via een functionele bodempassage naar het grondwater en/of via een functionele afvoerconstructie naar het oppervlaktewater plaatsvindt. Indien een afvoerconstructie wordt toegepast, dient deze een diameter van 4 cm te hebben;
- Daarnaast moet er altijd een overloopconstructie zijn, om uitspoeling naar de sloot te voorkomen.

Bij ontwikkelingen waarbij de toename van het verhard oppervlak 2.000 m2 of groter is, wordt vanuit het waterschap retentie geëist.

#### **Gemeente Bernheze**

Het waterbeleid van de gemeente Bernheze is onder meer vastgelegd in het Gemeentelijk RioleringsPlan (GRP) 2016-2020. Het GRP is tot stand gekomen in overleg met waterschap Aa en Maas.

Hiermee is gewaarborgd dat de gemeentelijke plannen en maatregelen zijn afgestemd. Daarnaast is ten aanzien van het plan aangesloten op de uitgangspunten zoals opgenomen in de Notitie hemelwaterbeleid Bernheze zoals een "hydrologisch neutrale invulling" wordt aansluiting gezocht met de uitwerking hiervan door waterschap Aa en Maas.

De gemeente Bernheze stelt dat verantwoord afkoppelen op twee manieren kan worden uitgevoerd:

- Vasthouden op het eigen terrein;
- Aansluiten op gemeentelijke voorzieningen.

In het beleid van de gemeente Bernheze zijn verder regels opgenomen om bij bouwplannen een duurzame omgang met regenwater eventueel te verplichten. Dit geldt zowel voor nieuwbouw als voor herbouw. Met de wet is specifiek aangegeven dat de perceeleigenaar een eigen verantwoordelijkheid heeft voor de verwerking van regenwater op zijn eigen terrein, mits doelmatig. Hiertoe heeft zij het mogelijk gemaakt, per verordening bewoners te

verplichten om regenwater af te koppelen. Ten aan zien van de afkoppelverordening wordt verwezen naar bijlage II van het document "Bernheze notitie hemelwaterbeleid".

#### **TOEKOMSTIGE SITUATIE**

#### **Ontwikkeling**

Het planvoornemen voorziet in de herbestemming van de desbetreffende gronden ten behoeve van woningbouw in combinatie met de realisatie van de ontsluiting en de openbare ruimte. In het kader van duurzaam waterbeheer zal het afstromend hemelwater van het toekomstig verhard oppervlak, indien mogelijk en noodzakelijk, in de bodem worden geïnfiltreerd of binnen de plangrenzen geborgen worden.

#### **Verhard oppervlak**

Om een indicatie te geven van het toekomstig verhard oppervlak is uitgegaan de situatietekening 'Kromstraat situatieopzet 24-10-2019' zoals aangeleverd door de opdrachtgever en opgenomen in bijlage 3 van de bijgevoegde rapportage.

In onderstaande tabel staan de oppervlakten van de huidige en toekomstige bebouwing(en) en verhardingen weergegeven. De oppervlakten zoals aanwezig in de huidige situatie zijn bij benadering en bepaald aan de hand van de GBKN, de BAG en diverse satellietfoto's. In het kader van de watertoets wordt 50% van het tuinoppervlak beschouwd als aanname voor de toekomstige omvang van de bijbouwen en tuin/erfverharding op de woonpercelen.

| Type verharding                            | Huidig<br>(m2) | Toekomstig<br>(m2) |  |
|--------------------------------------------|----------------|--------------------|--|
| Dak                                        | ± 380          | + 850              |  |
| Tuinen<br>(erfverhardingen en bijgebouwen) |                | ± 240              |  |
| Ontsluiting<br>(wegen, paden, parkeren)    | ± 1.500        | + 575              |  |
| Totaal                                     | ± 1.880        | ± 1.635            |  |

Ten opzichte van de huidige situatie zal ten aanzien van de ontwikkeling het verhard oppervlak afnemen met 245 m². Het verhard oppervlak in de toekomstige situatie bedraagt circa 1.635 m².

#### **Waterbergingsopgave**

Conform het beleid van de gemeente Bernheze is ten aanzien van de ontwikkeling en het toekomstig verhard oppervlak een compenserende berging benodigd van circa 100 m3 (1.635 m² x 0,06 m).

Van de totale wateropgave wordt 20 mm gerealiseerd op de toekomstige particuliere percelen, dit komt op basis van het toekomstige verhard oppervlak per kavel overeen met een berging van:

- Kavel 1: ± 6 m³;
- Kavel 2: ± 3 m³;
- Kavel 3: ± 3 m³;
- Kavel 4: ± 3 m³;
- Kavel 5: ± 3 m³;
- Kavel 6: ± 3 m³.

De restberging voor het openbaar gebied bedraagt nog 79 m³.

#### **Hemelwater(afvoer)systeem**

In de toekomstige situatie zal het schone hemelwater (zogenaamde hemelwaterafvoer; HWA) niet direct op het vuilwater (zogenaamde droogweerafvoer; DWA) worden aangesloten maar separaat binnen de planlocatie worden verwerkt.

Dit betekent dat bij de verdere planuitwerking water expliciet en op evenwichtige wijze in beschouwing wordt genomen en dat hemelwater op een duurzame wijze wordt verwerkt. De ontwikkeling zal daarmee hydrologisch neutraal zijn.

Om water in de planuitwerking expliciet en op evenwichtige wijze in beschouwing te nemen en hemelwater op een duurzame wijze te verwerken (hydrologisch neutraal) wordt geadviseerd om in het ontwerp niet te veel verharding aan te bergen en bijvoorbeeld te werken met half verhardingen.

Om inzicht te krijgen in het ruimtebeslag die bij een (potentiële) voorziening op de particuliere percelen hoort, is een alternatief uitgewerkt waarbij het hemelwater wordt geborgen middels infiltratiekratten in de voortuinen en/of opritten. Bij de berekening is uitgegaan van de inhoud van de Q-BB unit van Wavin (413 liter) Het gebruik van andere systemen is uiteraard ook mogelijk.

De Q-BB infiltratiekrat van Wavin heeft de volgende kengetallen:

- Holle Ruimte: 95 %
- Lengte: 1,2 m
- Breedte: 0,6 m
- Hoogte: 0,6 m
- Netto inhoud: 413 liter (0,413 m³)
- Aansluitingen: 160 mm buis
- Minimale gronddekking (onbelast): 0,3 5,0 m
- Minimale gronddekking (belast): 0,7 5,0 m

De wateropgave per kavel bedraagt 6 m³ voor kavel 1 en 3 m³ voor de overige kavels. Uitgaande van een toepassing van de Q-BB unit van Wavin (413 liter) zijn ± 15 kratten voor kavel 1 benodigd en 8 kratten voor de overige kavels. Wanneer de kratten niet worden gestapeld, is minimaal oppervlak benodigd van respectievelijk 11 m² en 6 m² benodigd.

Overtollig water kan eventueel via de bladvang of ontlastput overstorten richting de weg.

Hemelwater afkomstig van opritten, wegen en paden wordt opgevangen in infiltratiekratten onder de parkeerplaatsen. De restopgave bedraagt nog 79 m³. Uitgaande van de toepassing van de Q-BB units van Wavin (413 liter), zie bovenstaande kengetallen, zijn ± 192 kratten benodigd en een minimaal oppervlak van 138 m² (1,2 m x 0,6 m x 192 st.).

#### **Calamiteit**

Het beschreven systeem is dusdanig robuust dat een situatie waarbij in een korte tijd 60 mm neerslag valt geborgen zou kunnen worden. In een situatie waarbij in een korte tijd meer regen valt dan 60 mm zou overtollig water mogelijkerwijs kunnen overstorten richting de Kromstraat. Eventueel een korte tijd een water-op-straat situatie ontstaan. Afstroming van hemelwater richting gebouwen en/of aangrenzende particuliere percelen dient te worden voorkomen.

#### **Riolering**

Bij nieuwbouw dient hemelwater en afvalwater gescheiden aangeleverd te worden. Als gevolg van de ontwikkeling zal het aanbod van vuilwater mogelijkerwijs wijzigen. Voor de berekening van het toekomstige aanbod en eventuele toename hierin, is voor de berekening uitgegaan van een gemiddeld verbruik van 120 liter per dag geproduceerd per IE. Per woning wordt uitgegaan van een gemiddelde woningbezetting van 2,5 bewoners. Dit betekent dat er dus 2,5 x 120 liter = 300 liter per dag per woning wordt geloosd. Conform het planontwerp zullen er in totaal 6 woningen worden gerealiseerd. Dit komt overeen met een aanbod van circa 1,8 m³/dag. De berekening is gebaseerd op basis van aannames en betreft derhalve een indicatie van hoeveelheden.

Het vuilwater (zogenaamde droogweerafvoer; DWA) zal in de toekomstige situatie worden aangesloten op het bestaande rioleringsstelsel in de omgeving. De mogelijkheden en wijze van aansluiting zal in overleg met de gemeente besproken moeten worden. Tevens zal voor de aansluiting een vergunning aangevraagd moeten worden.

#### **Kwaliteit**

In de Nationale Pakketten Duurzaam Bouwen: Woningbouw nieuwbouw, Woningbouw beheer en Utiliteitsbouw is een tweetal maatregelen (S/U237 en S/U444) opgenomen die onder meer betrekking hebben op het verminderen van de emissie van milieubelastende stoffen naar het van daken afgevoerde hemelwater. Bij nieuwbouw wordt geadviseerd de emissies vanuit bouwmaterialen richting het oppervlaktewater zoveel mogelijk te beperken in verband met de waterkwaliteit en zoveel mogelijk gebruik te maken van producten die voorzien zijn van een keurmerk. Daarnaast dient het gebruik van onkruidbestrijdingsmiddelen zoveel mogelijk beperkt te worden en wordt geadviseerd bij voorkeur gebruik te maken van alternatieven hierin. Ook het wassen van auto's is bij afkoppeling van hemelwater niet wenselijk.

#### **Conclusie**

Op basis van de randvoorwaarden en uitgangspunten is de ontwikkeling in zowel ruimte als tijd waterneutraal uit te voeren. Er worden dan ook vanuit het oogpunt van de waterhuishouding geen belemmering verwacht ten aanzien van de bestemmingswijziging en de uitvoering van het plan.

# 4.2 Natuur/QuickScan Flora en fauna

Sab Adviseurs heeft een quickscan natuur uitgevoerd in het kader van een bestemmingsplanwijziging en heeft als doel in te schatten of er op de onderzoekslocatie planten- en diersoorten aanwezig of te verwachten zijn, die volgens de Wet natuurbescherming een beschermde status hebben en die mogelijk negatieve invloed kunnen ondervinden door de voorgenomen ingreep. Tevens is beoordeeld of de voorgenomen ingreep invloed kan hebben op Natura 2000-gebieden, houtopstanden die middels de Wet natuurbescherming zijn beschermd, of op gebieden die deel uitmaken van het Natuurnetwerk Nederland.

De rapportage, d.d. 23 januari 2020, rapportnummer 190254, is integraal als bijlage bij deze toelichting gevoegd.

#### **Huidige situatie**

Het plangebied bevindt zich in de kern van Nistelrode (gemeente Bernheze, provincie Noord-Brabant). In de omgeving van Nistelrode bevindt zich agrarisch gebied en bos- en heidegebied.

Het plangebied zelf bevindt zich in een woonwijk en is volledig omsloten door woonhuizen. Aan de noordkant grenst het plangebied aan de Kromstraat, waar enkele laanbomen staan. Aan de oost-, zuid-, en westzijde grenst het plangebied aan de siertuinen van de omliggende woningen.

Op 13 januari 2020 is een veldbezoek uitgevoerd. Het plangebied bestaat uit een leegstaand pand, wat voormalig in gebruik was door een feestorganisatie. Het overige deel van het plangebied bestaat voornamelijk uit verharding. In de bij deze toelichting gevoegde rapportage is een aantal foto's opgenomen om een beeld te krijgen van het plangebied.

#### **Toekomstige situatie**

In de toekomstige situatie zal nieuwbouw in het plangebied zijn gerealiseerd. Dit zal gaan om zes grondgebonden woningen. Voor de nieuwbouw wordt de bestaande bebouwing gesloopt en wordt de verharding binnen het plangebied verwijderd.

#### **Wettelijk kader**

Een uitgebreide beschrijving staat in bijlage 1 van de bijgevoegde rapportage.

#### **Werkwijze onderzoek**

Voor het onderzoek werd een bureaustudie uitgevoerd en werd een veldbezoek aan de locatie gebracht.

Als eerste werd voor het onderzoek, op basis van informatie van de opdrachtgever, het plangebied in beeld gebracht en werden de toekomstige ontwikkelingen beschreven.

Vervolgens werd onderzocht welke beschermde plant- en diersoorten in de omgeving van het plangebied zijn te verwachten. Hiervoor werd de Nationale Databank Flora en Fauna (NDFF) geraadpleegd op 9 januari 2020, waarbij waarnemingen van de afgelopen 10 jaar werden opgevraagd. Aanvullend hierbij is gebruik gemaakt van andere bronnen, als websites en verspreidingsatlassen. Bij deze bureaustudie werd ook de ligging van het plangebied ten opzichte van Natura 2000-gebieden en gebieden die via de provinciale verordening zijn beschermd onderzocht. Hiervoor werd onder meer informatie van de website van de provincie geraadpleegd.

Vervolgens werd een veldbezoek aan het plangebied en de directe omgeving ervan gebracht. Dit bezoek vond plaats op 13 januari 2020, bij droog, windstil bewolkt weer en een

temperatuur van circa 10 graden. Doel van deze veldverkenning was om een indruk te krijgen van de habitats ter plaatse en om de geschiktheid van het plangebied voor de verschillende soortgroepen te beoordelen. Het veldbezoek heeft niet de status van een volledige veldinventarisatie. Het eenmalige veldbezoek geeft een globaal beeld van aanwezige soorten en habitats op basis van een momentopname.

Met de gegevens uit de bureaustudie en het veldbezoek is vervolgens een inschatting gemaakt van de mogelijke effecten op beschermde soorten en beschermde gebieden. Op basis van deze inschatting is een advies opgesteld met aanbevelingen voor ver-volgstappen. Nadat het eerste conceptrapport gereed was, is dit beoordeeld op inhoud en vorm door een deskundig collega. Het commentaar is vervolgens besproken en verwerkt, om zo tot een eensluidend advies te komen.

#### **AANWEZIGHEID BESCHERMDE GEBIEDEN EN SOORTEN**

In dit onderdeel beschrijven wij de ligging van het plangebied ten opzichte van beschermde gebieden en beschrijven we de kans op de aanwezigheid van beschermde soorten.

#### **Ligging beschermde gebieden**

#### *Ligging Natura 2000-gebied*

Het plangebied ligt niet in een gebied dat in het kader van de Wet natuurbescherming is aangewezen (zie navolgende afbeelding). De Natura 2000-gebieden "Vlijmens Ven, Moerputten & Bossche Broek" en "Rijntakken" zijn de dichtstbijzijnde Natura 2000-gebieden en zijn beide circa 17,5 kilometer van het plangebied verwijderd.

#### *Ligging Natuurnetwerk Nederland*  Het plangebied ligt niet binnen Natuurnetwerk Nederland (zie navolgende afbeelding).

Het dichtstbijzijnde gedeelte van het Natuurnetwerk Brabant (NNB) bevindt zich op ongeveer 820 meter ten westen van het plangebied en betreft een provinciaal gedeelte van het NNB.

#### **AANWEZIGHEID BESCHERMDE SOORTEN**

#### **Zorgplicht, voor alle in het wild levende dieren en planten**

In het plangebied zijn gebouwen aanwezig en ook is in de omgeving enig groen aan-wezig. Het plangebied vormt daarmee enigszins geschikt leefgebied voor in het wild levende planten en dieren.

#### **Vogelrichtlijnsoorten**

#### *Vogelsoorten met niet-jaarrond beschermde nesten*

Tijdens het veldbezoek zijn in het plangebied soorten met niet jaarrond beschermde nesten aangetroffen als kauw, zwarte kraai en merel. Een kauw kan mogelijk in het plangebied op het dak tot broeden komen.

#### *Vogelsoorten met jaarrond beschermde nesten*

Naast de reguliere bescherming in het broedseizoen zijn er verschillende vogelsoorten van wie de nesten jaarrond worden beschermd. Deze jaarrond beschermde status is vanwege verschillende redenen. Zo zijn er soorten die het hele jaar gebruik maken van het nest. Daarnaast zijn er koloniebroeders die elk broedseizoen op dezelfde plaats broeden en daarin zeer honkvast zijn. Ook zijn er soorten die jaar in jaar uit gebruik maken van hetzelfde nest en die nauwelijks in staat zijn zelf een nest te maken.

Hieronder wordt in meer detail beschreven of en in welke mate het gebied geschikt kan zijn voor de betreffende soorten.

**Huismussen** broeden in kieren en spleten van bebouwing en tevens vaak onder (golvende) dakpannen. Een geschikte leefomgeving van de huismus bestaat uit een combinatie van een geschikte nestgelegenheid, voedsel, drinkwater en voldoende dekking in de vorm van stekelige of groenblijvende struiken. Voornamelijk plekken waar bebouwing wordt afgewisseld met groenvoorzieningen herbergen hoge dichtheden aan huismussen (BIJ12 2017c).

De bebouwing in het plangebied bestaat uit drie aaneengeschakelde dakpannen daken. De voor-en achtergevel van het gebouw hebben dakgoten. Huismussen kunnen gemakkelijk vanaf de dakgoot onder de dakpannen kruipen naar de ruimte tussen de dakpannen en het dakbeschot en hier tot broeden komen. In het plangebied zelf zijn geen struiken aanwezig die als schuilmogelijkheid kunnen dienen, maar inde siertuinen in de omgeving is dit wel aanwezig. Het is niet op voorhand uit te sluiten dat huismussen in de bebouwing tot broeden kunnen komen.

**Gierzwaluwen** broeden in Nederland in stedelijk gebied. Ze broeden in kolonies, onder daken en in gebouwen. Veel gebruikte nestlocaties zijn onder scheefliggende of kapotte dakpannen, onder nokpannen, in gaten en kieren onder de dakrand en bij dakkapellen, daar waar het zink overloopt van de dakkapel naar de dakpannen. Daarnaast worden soms kunstmatige nestkasten of nestpannen, gaten in muren, gaten achter regenpijpen of ventilatieschachten als broedlocatie gebruikt. Nestlocaties dienen een vrije uitvliegroute op minimaal enkele meters boven de grond te hebben. Daken dienen verder minimaal een hellingshoek van 45 graden te hebben om als nestlocatie geschikt te zijn (BIJ12 2017b). Het gebouw is tijdens het veldbezoek geïnspecteerd op de aanwezigheid van kieren in muren of onder dakpannen die een geschikte nestlocatie van de gierzwaluw kunnen zijn. In het gebouw in het plangebied zijn meerdere kieren aanwezig die een geschikte nestlocatie kunnen vormen. Dit betreft onder andere ruimtes onder de nokken van het daken en onder dakpannen.

Andere vogelsoorten waarvan het nest jaarrond is beschermd, nestelen op hoge gebouwen (slechtvalk), op richels van bergen of steengroeven en soms op oude roofvogelnesten (oehoe), langs stromende beken (grote gele kwikstaart), in hoge bomen in bos of boomgroepen (buizerd, roek, havik, sperwer, wespendief, zwarte wouw), in oude nesten van kraaien en roofvogels in boomgroepen (boomvalk) in oude nesten van kraaien en roofvogels in vooral naaldbomen (ransuil), in holtes in bomen en in gebouwen (steenuil), in nissen van kerktorens of in andere toegankelijke gebouwen in agrarisch gebied (kerkuil) of op speciale nestpalen (ooievaar) (SOVON 2002, vogelbe-scherming.nl, sovon.nl). Deze elementen zijn niet in het plangebied aanwezig. Nesten van deze vogelsoorten worden niet in het plangebied verwacht.

#### *Grondgebonden zoogdieren*

#### *Aanwezigheid soorten waarvoor een provinciale vrijstelling geldt*

Zoals beschreven in paragraaf 2.2 van de quickscan, geldt voor een aantal meer algemeen voorkomende beschermde soorten zoogdieren een provinciale vrijstelling van de verboden in de wet. Het is goed mogelijk dat in of nabij het plangebied deze soorten voorkomen, zoals de veldmuis of egel. Deze soorten komen wijdverspreid voor en stellen geen hoge eisen aan hun omgeving.

#### *Aanwezigheid soorten waarvoor geen vrijstelling geldt*

Deze beschermde grondgebonden zoogdieren komen voornamelijk voor in natuurlijke- of half-natuurlijke habitats zoals bos, heide of kleinschalig agrarisch landschap. Een aantal soorten is zeer zeldzaam en komt alleen in Zuid-Limburg voor. Dit geldt voor hamster, hazelmuis, eikelmuis, molmuis, lynx en wilde kat. Ook de wolf is zeer zeldzaam. Andere soorten, zoals bever, boommarter, das, eekhoorn, steenmarter, waterspitsmuis en wild zwijn komen algemener voor. Met name eekhoorn en steenmarter worden ook regelmatig in meer stedelijk gebied aangetroffen (Lange et al. 2003, ver-spreidingsatlas.nl).

Volgens verspreidingsgegevens van de NDFF komen de bunzing, das, eekhoorn, steenmarter en wezel in de omgeving van het projectgebied voor. Ook de hermelijn kan in de omgeving voorkomen aldus de verspreidingsgegevens van verspreidingsat-las.nl. Het terrein bestaat uitsluitend uit verharding en bebouwing. Dekking of schuilgelegenheid van struweel of andere beschutting biedende landschapselementen is niet aanwezig. De enige grondgebonden zoogdiersoort die in een dergelijk habitat kan voorkomen is de steenmarter. Tijdens het veldbezoek is de bebouwing echter van binnen en buiten grondig geïnspecteerd en er zijn geen sporen van de steenmarter aangetroffen, zoals prooiresten, uitwerpselen of haren. Bij regelmatig gebruik zouden sporen vrij eenvoudig aan te treffen zijn. Het is redelijkerwijs uit te sluiten dat de steenmarter in het plangebied voorkomt.

#### *Vleermuizen*

Volgens verspreidingsgegevens van de NDFF komen de franjestaart, gewone dwergvleermuis, laatvlieger, rosse vleermuis, ruige dwergvleermuis en watervleermuis in de buurt van het plangebied voor. Alle vleermuissoorten, alsmede hun verblijfplaatsen, essentiële foerageergebieden en vliegroutes zijn beschermd volgens de Wet natuurbescherming.

Vleermuizen zijn globaal op te delen in gebouwbewonende soorten zoals gewone dwergvleermuis en boombewonende soorten als rosse vleermuis en watervleermuis Daarnaast bestaan soorten die van beide elementen gebruikmaken. Daarbij is ook onderscheid te maken in zomer- en winterverblijfplaatsen van de verschillende soorten. Sommige soorten zoals de gewone dwergvleermuis verblijven het gehele jaar in gebouwen (spouwmuren, achter gevelbetimmeringen, etc.). Andere soorten als de rosse vleermuis verblijven jaarrond in bomen (in holten, holen en achter loshangend schors). De watervleermuis overwintert echter weer in bunkers, grotten en kelders en verblijft in de zomerperiode in boomholten (Dietz et al. 2011).

#### *Gebouwbewonende vleermuissoorten*

Gebouwbewonende vleermuizen hebben hun verblijfplaats achter bijvoorbeeld gevelbetimmering, in spouwmuren, achter dakbeschot, achter luiken en in schoorstenen (BIJ12 2017a, Dietz et al. 2011). Het gebouw is tijdens het veldbezoek geïnspecteerd op de aanwezigheid van geschikte kieren, spleten en open stootvoegen. In het gebouw zijn op verschillende plekken openingen aanwezig die naar de ruimte tussen de dakpannen en het dakbeschot leiden.

Niet alle aangetroffen openingen leken een geschikte verblijfplaats voor vleermuizen. In of voor enkele openingen is namelijk spinnenrag waargenomen, wat er op duidt dat deze ruimte niet recentelijk door een vleermuis is gebruikt. Enkele andere openingen zijn echter wel vrij van spinnenrag en hebben een vrije aanvliegroute. Vleermuizen kunnen via deze openingen de ruimte tussen de dakpannen en het dakbeschot bereiken. Bovendien is er langs de Kromstraat een bomenrij aanwezig, wat vleermuizen foerageermogelijkheden biedt. Foerageergebied in de directe omgeving van een potentiele verblijfplaats vergroot de kans dat een ruimte als verblijfplaats wordt gebruikt. Vanwege de mogelijk geschikte verblijfplaatsen en de foerageerplekken in de nabijheid, kan de aanwezigheid van verblijfplaatsen van gebouwbewonende vleermuizen niet op voorhand worden uitgesloten.

#### *Boombewonende vleermuissoorten*

Boombewonende soorten worden gevonden in holten en spleten in bomen en achter loshangend schors. Bomen dienen hiervoor een zekere diameter en leeftijd te hebben. Zo hebben vleermuizen genoeg ruimte in de boom. Grofweg zijn hardhout bomen als eik en

beuk jonger dan 60 jaar en zachthout bomen jonger dan ongeveer 30 jaar voor een spechtenhol nog niet geschikt (Zoogdiervereniging & Probos 2012). In het plangebied zijn geen bomen aanwezig, waardoor de aanwezigheid van boombewonende vleermuizen op voorhand uitgesloten kan worden.

De mogelijkheden voor de verschillende verblijffuncties voor boom- en gebouwbewonende vleermuizen zijn per soort beoordeeld. Deze beoordeling is gebaseerd op de bekende verspreiding, de ecologie van de soort en de aangetroffen situatie.

De soorten en functies die niet zijn uit te sluiten zijn samengevat in de navolgende tabel.

| Vleermuissoort           | Kraamverblijf | Zomerverblijf | Paarverblijf | Winterverblijf |
|--------------------------|---------------|---------------|--------------|----------------|
| Gewone dwergvleermuis    | x             | ×             | x            | ×              |
| Ruige dwergvleermuis     | =             | ×             | ×            | ×              |
| Laatvlieger              | ×             | ×             | X            | X              |
| Franjestaart             | -             | -             | -            | -              |
| Gewone grootoorvleermuis |               | x             | -            | -              |
| Watervleermuis           |               |               | -            |                |
| Rosse vleermuis          | -             | -             |              |                |

#### *Essentieel foerageergebied*

Alle in Nederland voorkomende vleermuizen leven van insecten. Zij foerageren daarom op plaatsen waar veel insecten aanwezig zijn. Voorbeelden van veel voorkomende foerageergebieden zijn openingen op kruinhoogte tussen bomen, boven water en in de luwte van dijken. Als een dergelijk foerageergebied van zeer groot belang is voor vleermuizen van een bepaalde verblijfplaats, kan gesproken worden van een essentieel foerageergebied. Als een dergelijk foerageergebied verloren zou gaan, zou de voedselvoorziening van deze vleermuizen verdwijnen, waardoor ze de verblijfplaats moeten verlaten. Het verdwijnen van het foerageergebied leidt zo tot het niet meer functioneren van de verblijfplaats. Dergelijk essentieel foerageergebied is beschermd.

In het plangebied is geen groen aanwezig. Het is daarom uit te sluiten dat door de voorgenomen plannen essentieel foerageergebied verloren gaat.

#### **MOGELIJKE EFFECTEN OP BSCHERMDE GEBIEDEN**

#### *Natura 2000*

Het plangebied ligt niet in een gebied dat in het kader van de Wet natuurbescherming is aangewezen. Het dichtstbijzijnde Natura 2000-gebied ligt op 17 kilometer afstand.

Met het plan wordt een kleinschalige ruimtelijke ontwikkeling mogelijk gemaakt. Het is uitgesloten dat bijvoorbeeld licht of geluid afkomstig van de ontwikkeling op deze grote afstand het Natura 2000-gebied kan verstoren. Ook is van de ontwikkeling geen sterke toename van stikstofemissie te verwachten. Vanwege de kleinschaligheid van de ontwikkeling en de aanzienlijke afstand tot Natura 2000-gebied zijn negatieve effecten op Natura 2000-gebied door de ontwikkeling uitgesloten. Nader onderzoek in de vorm van een voortoets is dan ook niet nodig.

#### *Stikstof*

Een significante toename van stikstofdepositie op de natura 2000-gebieden is gezien de afstand redelijkerwijs uitgesloten. Dit is door middel van de berekeningen – van zowel de aanlegfase als de gebruiksfase - zoals opgenomen en toegelicht in paragraaf 4.7 van deze toelichting bevestigd. Daarmee kunnen op voorhand negatieve effecten op Natura-2000 gebieden vanwege stikstofdepositie worden uitgesloten. De conclusies uit de Aeriusberekeningen zijn als volgt:

#### **Aanlegfase**

In overleg met de opdrachtgever is een overzicht gemaakt van de te gebruiken machines,

inclusief gebruikstijden. De sloop duurt circa 5 weken, de bouw duurt circa 30 weken. Gemiddeld komen er 2 busjes en 1 vrachtwagen per dag voor de werkzaamheden (personeel e.d.). Dit zijn respectievelijk 4 en 2 verkeersbewegingen. In onderstaande tabel is een overzicht gegeven van het groot materieel. Het bouwverkeer is gemodelleerd vanaf de projectlocatie via de Kromstraat en het Raadhuisplein naar de Laar, waar het op zal gaan in het heersende verkeersbeeld.

| type voertuig | vermogen      | Categorie / Leeftijd | bedrijfsduur | totaal verbruik in liters |
|---------------|---------------|----------------------|--------------|---------------------------|
| Sloopkraan    | 75 - 130 kWh  | stage III            | 50           | ca. 500                   |
| Shovel        | 130 - 560 kWh | stage III            | 50           | ca. 500                   |
| Graafmachine  | 75 - 130 kWh  | stage III            | 100          | ca. 1.000                 |
| Mobiele kraan | 130 - 560 kWh | stage III            | 100          | ca. 1.000                 |
| Betonpomp     | 130 - 560 kWh | stage III            | 20           | ca. 200                   |

#### **Gebruiksfase**

Het plan voorziet in de realisatie van 6 grondgebonden woningen. De nieuwbouw krijgt geen gasaansluiting. Aan de hand van CROW-publicatie 381, d.d. december 2018, is de verkeersgeneratie bepaald. Aan de hand van de omgevingsadressendichtheid (CBS 2015) wordt de stedelijkheidsgraad van een gemeente vastgesteld. De gemeente Bernheze is weinig stedelijk. Onderhavige

locatie wordt beschouwd als rest bebouwde kom. In onderstaande tabel is de verkeersgeneratie bepaald van de beoogde nieuwbouw.

| Tabel |  | Berekening verkeersgeneratie |
|-------|--|------------------------------|
|-------|--|------------------------------|

| kenmerk                | aantal | kencijfer | per    | verkeersgeneratie gemiddeld |
|------------------------|--------|-----------|--------|-----------------------------|
| Koop, huis, vrijstaand |        | 82        | woning | 49.2                        |
| totaal afgerond        |        |           |        | 50                          |

Gemiddeld zijn van het totaal 1% vrachtwagenbewegingen, oftewel maximaal 2 vrachtwagenbewegingen. Het verkeer is voor 50% gemodelleerd vanaf de nieuwbouwlocatie via de Pastor J. Groenenstraat naar de Kromstraat, waar het op zal gaan in het heersende verkeersbeeld. Het verkeer is voor 50% gemodelleerd vanaf de nieuwbouwlocatie via de Pastoor J. Groenenstraat naar de Laar, waar het op zal gaan in het heersende verkeersbeeld.

#### **Berekeningsmethodiek**

De berekeningen zijn uitgevoerd met het programma Aerius Calculator 2019A (versie 14 januari 2020). De gehanteerde 'grenswaarde' bedraagt 0,00 mol/hal/j. Een hogere waarde wordt beschouwd als overschrijding.

#### **Resultaten**

#### **Aanlegfase Aerius**

Uit de berekeningen blijkt dat er geen rekenresultaten hoger zijn dan 0,00 mol/ha/j op de stikstofgevoelige habitattypen in de omliggende Natura 2000-gebieden. Er zijn daardoor geen nadelige milieueffecten te verwachten op de omliggende Natura 2000-gebieden.

#### **Gebruiksfase Aerius**

Uit de berekeningen van de gebruiksfase blijkt dat er geen rekenresultaten hoger zijn dan 0,00 mol/ha/j op de stikstofgevoelige habitattypen in de omliggende Natura 2000-gebieden. Er zijn daardoor geen nadelige milieueffecten te verwachten op de omliggende Natura 2000-gebieden.

#### **Conclusie**

Geconcludeerd wordt dat zowel voor de aanlegfase als voor de gebruiksfase blijkt dat de nu gehanteerde grenswaarde van de stikstofdepositie van 0,00 mol/ha/j niet wordt overschreden. Er zijn geen belemmeringen voor het aspect stikstof voor zowel de aanlegfase als de gebruiksfase.

#### *Provinciale bescherming*

Het dichtstbijzijnde gedeelte van het Natuurnetwerk Brabant (NNB) bevindt zich op circa 820 meter ten westen van het plangebied. De bescherming van het NNB kent het begrip externe werking. De plannen betreffen echter de bouw van slechts zes woningen binnen de bebouwde kom. Externe effecten op het NNB door de voorgenomen plannen zijn vanwege de afstand en de aard van de ingreep niet te verwachten. De bescherming van het NNB staat de uitvoering van het plan niet in de weg.

#### **Voorlopige conclusie**

#### *Gebiedsbescherming*

Uit de quickscan blijkt dat geen Natura 2000-gebieden in de buurt van het plangebied liggen. Door de afstand tot de Natura 2000-gebied en de kleinschaligheid van de ontwikkeling zijn verstoringen op voorhand uitgesloten. De bescherming van Natura 2000 staat de ontwikkeling niet in de weg en aanvullend onderzoek is niet noodzakelijk.

Verder blijkt uit de quickscan dat in de omgeving van het plangebied geen Natuur-netwerk Nederland of andere provinciaal beschermde natuur aanwezig is. De provinciale bescherming van deze gebieden staat de uitvoering van het plan dan ook niet in de weg en nader onderzoek hiernaar is niet noodzakelijk.

#### *Soortenbescherming*

Uit de quickscan blijkt dat in en rondom het plangebied vogels kunnen broeden. Om overtreding van de wet te voorkomen wordt geadviseerd om de geplande ruimtelijke ontwikkeling buiten de broedperiode te starten.

Daarnaast zijn mogelijk nog enkele essentiële elementen aanwezig, voor soorten waarvoor geen provinciale vrijstelling geldt. Het betreft onder meer verblijfplaatsen van vleermuizen. Om uitsluitsel te krijgen over de aan- of afwezigheid van deze soorten dient nader soortgericht onderzoek uitgevoerd te worden.

Indien verblijfplaatsen aanwezig blijken, dan moeten voor de werkzaamheden mitigerende maatregelen worden getroffen om negatieve effecten zoveel mogelijk te voorkomen.

#### **AANVULLEND ECOLOGISCH ONDERZOEK NAAR SOORTEN**

Het aanvullend onderzoek naar vleermuizen, huismus en gierzwaluw zal in de periode aprilseptember worden uitgevoerd. De resultaten hiervan zullen in deze paragraaf worden opgenomen. In de tussentijd is een voorwaardelijke verplichting opgenomen in de regels ter meerdere zekerheid van de uitvoering van dit aanvullend onderzoek.

# 4.3 Archeologie en cultuurhistorie

#### **Archeologie**

In 1992 is het Verdrag van Valletta door de landen van de Europese Unie waaronder Nederland ondertekend. Dit verdrag verplicht de Europese overheden tot het beschermen van archeologisch erfgoed.

Hierbij wordt als uitgangspunt gehanteerd dat archeologische waarden in situ bewaard moeten blijven. Dat wil zeggen, dat ernaar gestreefd moet worden om de waarden op de locatie te behouden.

De gemeente Bernheze heeft beleid geformuleerd ten aanzien van archeologie. Met dit beleid dient rekening te worden gehouden bij het opstellen van bestemmingsplannen.

Volgens de archeologische verwachtingskaart van de gemeente Bernheze is de planlocatie gelegen in een beleidszone met een middelhoge archeologische verwachting en valt binnen de vrijstellingsgrenzen voor onderzoek. In het noordwesten van het plangebied staat een voormalige molenplaats aangegeven met een zeer hoge archeologische verwachting. Hierover is overleg gevoerd met de archeologisch adviseur van Monumentenhuis Brabant. Zij stelt het volgende:

Van de molen 'Windlust' te Nistelrode is bekend, dat deze enkele malen is verplaatst. De huidige locatie is dus zeker niet de oorspronkelijke standplaats. In de jaren '70 van de vorige eeuw is deze molen circa 500 meter verplaatst in noordelijke richting. De molen is dus vanuit het plangebied naar een andere standplaats verplaatst en heeft geen invloed op de voorliggende ontwikkeling. De

zeer hoge verwachtingswaarde is voor dit terreingedeelte niet langer van toepassing. Er geldt geen verplichting voor het uitvoeren van archeologisch onderzoek.

#### **Cultuurhistorie**

#### **Algemeen**

Onder de noemer Modernisering Monumentenzorg (MoMo) heeft het Rijk in 2009 een aanzet gegeven voor een goede afweging van het belang van de cultuurhistorie in de ruimtelijke ordening.

Gepleit wordt voor een verantwoorde verankering van de integrale cultuurhistorie in structuurvisies, bestemmingsplannen en milieueffectrapportages. Het voornaamste doel hiervan is om het cultuurhistorische karakter van Nederland op gebiedsniveau te behouden en te versterken.

Op 5 juli 2011 is een wijziging van het Besluit ruimtelijke ordening (Bro) gepubliceerd. Vanaf 1 januari 2012 moet ieder nieuw bestemmingsplan een analyse cultuurhistorische waarden bevatten. In aansluiting op vaststelling van de Wet tot wijziging van de Monumentenwet 1988 en de Wet algemene bepalingen omgevingsrecht in mei 2011 zijn op 17 juni 2011 in het Bro, het Besluit omgevingsrecht (Bor) en het Besluit archeologische monumentenzorg (Bamz) aangepast. Door een wijziging van het Bro moeten cultuurhistorische waarden voortaan vooraf in het proces van ruimtelijke ordening worden meegenomen, met name bij de voorbereiding en vaststelling van bestemmingsplannen.

#### **Provinciaal beleid**

In de provincie Noord-Brabant dienen in het kader van het behoud van waardevolle en cultuurhistorische elementen en archeologische vindplaatsen, bestemmingsplannen te worden getoetst aan de provinciale Cultuurhistorische Waardenkaart (CHW). Hierop staan de bepalende cultuurhistorische elementen.

Onderstaand een afbeelding van de Cultuurhistorische waardenkaart:

#### **Onderzoek**

Uit deze kaart blijkt, dat binnen het plangebied geen cultuurhistorisch waardevolle objecten zijn gelegen, noch sprake is van een cultuurhistorisch waardevol landschap.

#### **Gemeentelijk beleid**

De gemeente Bernheze heeft een Cultuurhistoriekaart vastgesteld. Op basis van deze kaart is de initiatieflocatie gelegen aan een 'oud wegtracé- hoge waarde' (zie onderstaande afbeelding). Op deze kaart staat overigens ook nog de voormalige windmolen. Aangezien deze in het verleden reeds is verplaatst, heeft deze aanduiding geen invloed (meer) op het plangebied.

- 
- 
- 
- 
- 
- 
- 
- 
- 
- 
- 

Evenals op de archeologische verwachtingskaart van de gemeente is op de cultuurhistoriekaart van de gemeente een 'windmolen' met 'molenbiotoop' aangegeven. Hiervoor geldt hetgeen de archeoloog van het Monumentenhuis Brabant hierboven heeft gesteld: "*Van de molen 'Windlust' te Nistelrode is bekend, dat deze enkele malen is verplaatst. De huidige locatie is dus zeker niet de oorspronkelijke standplaats. In 1974 is op deze locatie een kunstmatige molenberg opgeworpen. De molen werd toen geheel gerestaureerd, na eerst ca. 500 meter te zijn verplaatst en kreeg daarbij de naam 'Windlust'.* 

*(De eerste molen bevond zich ten zuiden van Nistelrode aan de Langstraat. In 1898 kwam er een molen aan de Kromstraat). Volgens de toelichting van de Archeologische Verwachtingsen beleidskaart zouden onder de huidige molenberg nog restanten aanwezig kunnen zijn van een schuurkerk. (Deze moet dan wel een heel eind buiten de dorpskern hebben gestaan!) Het is m.i. niet zeer waarschijnlijk, dat van een eventuele schuurkerk nog veel herkenbare sporen zullen resteren na de (recente) grond- en bouwwerkzaamheden".*

#### **Conclusie**

Archeologie en cultuurhistorie vormen geen belemmering voor het plan.

### 4.4 Bodem

Ten behoeve van deze bestemmingsplanherziening heeft Nipa Milieutechniek een verkennend bodemonderzoek uitgevoerd. De rapportage, d.d. 19 oktober 2018, kenmerk 16993, is integraal als bijlage bij deze toelichting opgenomen.

Het bodemonderzoek is uitgevoerd in het kader van een bestemmingsplanwijziging, alsmede de voorgenomen nieuwbouw op de onderzoekslocatie. Het verkennend bodemonderzoek heeft tot doel met een relatief geringe onderzoeksinspanning vast te stellen of op de onderzoekslocatie een grond- en/of grondwaterverontreiniging aanwezig is, teneinde te bepalen of er milieuhygiënische belemmeringen zijn voor de bestemmingsplanwijziging, alsmede de voorgenomen nieuwbouw op de onderzoekslocatie.

Het bodemonderzoek is uitgevoerd conform de NEN 5740.

Voorafgaand aan het bodemonderzoek is een vooronderzoek uitgevoerd conform hoofdstuk 6 van de NEN 5725. In bijlage 8 van de bijgevoegde rapportage zijn de relevante kopieën vanuit het vooronderzoek opgenomen.

#### **Hypothese (vooronderzoek)**

Op basis van de beschikbare gegevens is de hypothese gesteld dat de onderzoekslocatie beschouwd kan worden als een onverdachte locatie met betrekking tot het voorkomen van een bodemverontreiniging.

#### **UITGEVOERD BODEMONDERZOEK**

#### **Algemeen**

Verdeeld over de onderzoekslocatie met een oppervlakte van circa 2.100 m² zijn conform de NEN 5740 volgens de strategie voor een onverdachte locatie met betrekking tot de aanwezigheid van bodemverontreiniging de volgende boringen verricht:

- 9 boringen tot 0,5 meter -mv (104 t/m 112)
- 2 boringen tot 2,0 meter -mv (102 en 103)
- 1 boring tot 1,5 meter onder het grondwaterniveau en afgewerkt met peilbuis (101)

#### **Conclusies**

- De matig baksteen- en slakhoudende bovengrond is licht verontreinigd met cadmium, kobalt, zink en PAK;
- in de sporen puin- en baksteenhoudende bovengrond (MM1) en de zintuiglijk schone bovengrond zijn geen verhoogde gehaltes ten opzichte van de achtergrondwaarde gemeten;
- in de ondergrond zijn geen verhoogde gehaltes ten opzichte van de achtergrondwaarde aangetoond;
- het grondwater bevat een licht verhoogd gehalte aan barium;
- in de bodem ter plaatse van het parkeerterrein aan de voorzijde van het pand is zintuiglijk en
- analytisch geen asbest is aangetroffen. De locatie is derhalve niet verdacht op het voorkomen van asbest.

#### **ADVIES**

Op basis van de resultaten van het onderzoek kan de hypothese 'onverdachte locatie' in principe worden aanvaard.

De uitvoering van een aanvullend of nader onderzoek wordt niet zinvol geacht.

#### **Conclusie**

Vanuit het oogpunt van bodem zijn er geen belemmeringen ten aanzien van de uitvoering van het initiatief.

# 4.5 Wegverkeerslawaai

Voor het plan is door Sab Adviseurs een akoestisch onderzoek wegverkeerslawaai uitgevoerd (Akoestisch onderzoek wegverkeerslawaai Kromstraat Nistelrode), d.d. 24 juni 2020, kenmerk 190254. De rapportage is integraal als bijlage bij deze toelichting gevoegd.

#### **TOETSINGSKADER**

Het toetsingskader wordt voor het akoestisch onderzoek gevormd door de Wet geluidhinder. Het bevoegd gezag, het college van burgemeester en wethouders van de gemeente Bernheze, heeft geen geluidbeleid opgesteld voor wegverkeerslawaai.

Het plangebied bevindt zich in de kern van Nistelrode. In de nabijheid zijn geen gezoneerde wegen aanwezig. In het kader van een goede ruimtelijke ordening is onderzoek verricht naar de omliggende 30 km/uur wegen.

#### **Wet geluidhinder**

In de Wet geluidhinder is bepaald dat, met uitzondering van een weg binnen een woonerf of met een maximumsnelheid van 30 km/uur, elke weg van rechtswege een zone heeft. De breedte van deze zone is afhankelijk van het aantal rijstroken en de ligging van de weg. Indien het plangebied gelegen is in de zone van de weg, is een akoestisch onderzoek noodzakelijk en dient de ten hoogste toelaatbare geluidsbelasting in acht te worden genomen.

Een overschrijding van de ten hoogste toelaatbare geluidsbelasting is na afweging van geluidsreducerende maatregelen toegestaan tot de maximaal te ontheffen geluidsbelasting. Indien op basis van overwegende bezwaren de geluidsbelasting op de geluidsgevoelige bestemming onvoldoende of niet kan worden gereduceerd, kan het college van burgemeester en wethouders een hogere waarde vaststellen.

In de directe omgeving van het plan zijn meerdere wegen met een toegestane maximumsnelheid van 30 km/uur gelegen. In het kader van een goede ruimtelijke ordening en op basis van jurisprudentie is een akoestisch onderzoek naar het woon- en leefklimaat ten gevolge van deze wegen benodigd. De beoordeling van het woon- en leefklimaat zal plaatsvinden op basis van de Wet geluidhinder. Voor de nabijgelegen 30 km/uur wegen kunnen vanwege het ontbreken van een zone geen hogere waarden worden vastgesteld.

#### **Onderzoeksopzet**

Volgens de Wgh mag voor geluidgevoelige bestemmingen de geluidbelasting in principe niet hoger zijn dan de ten hoogste toelaatbare geluidbelasting. Als de geluidbelasting hoger is dan de ten hoogste toelaatbare geluidbelasting, wordt getoetst of de geluidbelasting lager is dan de maximale ontheffingswaarde. In deze situatie wordt het

plan gesitueerd in een (binnen)stedelijk gebied. De ten hoogste toelaatbare geluidbelasting voor wegverkeer bedraagt 48 dB.

Omdat voor de omliggende wegen een maximumsnelheid van 30 km/uur geldt, zijn deze wegen niet onderzoeksplichtig voor de Wgh. De normen uit de Wgh zijn daardoor niet van toepassing. Ter vergelijking worden de geluidbelastingen beoordeeld aan de hand van de ten hoogste toelaatbare geluidbelasting (48 dB) en de maximale ontheffingswaarde (63 dB) uit de Wgh voor een vergelijkbare gezoneerde weg in een binnenstedelijk gebied. Er wordt op deze manier getoetst of er sprake is van een goede ruimtelijke ordening.

#### **Bebouwing en waarneemhoogten**

Getoetst is op het bouwplan van onderhavig plan (zie onderstaande afbeelding). De ligging van de waarneempunten is weergegeven in Bijlage A van de bij deze toelichting gevoegde rapportage.

#### **Geluidbelastingen Kromstraat**

In onderstaande figuur zijn de hoogste geluidbelastingen per waarneempunt weergegeven als gevolg van de Kromstraat.

Uit de berekening blijkt dat als gevolg van de Kromstraat er voor de vrijstaande woning een overschrijding plaatsvindt van de ten hoogste toelaatbare geluidbelasting. De maximale ontheffingswaarde wordt niet overschreden. Onderzoek naar maatregelen is nodig. Voor alle ander (patio)woningen geldt dat de ten hoogste toelaatbare geluidbelasting niet wordt overschreden. De overschrijding vindt alleen plaats op de noordwestgevel. Alle overige geveldelen zijn geluidsluw (geluidsbelasting minder dan 48 dB).

#### **Pastoor Van Groenenstraat**

In onderstaande figuur zijn de hoogste geluidbelastingen per waarneempunt weergegeven als gevolg van de Pastoor Van Groenenstraat.

Uit de berekening blijkt dat als gevolg van de Pastoor Van Groenenstraat geen overschrijding plaatsvindt van de ten hoogste toelaatbare geluidbelasting.

#### **Onderzoeken naar geluidsreducerende maatregelen**

Vanwege de overschrijdingen van de ten hoogste toelaatbare geluidbelasting door de Kromstraat is gekeken naar mogelijke maatregelen.

Er is onderzocht of, en zo ja, welke doeltreffende maatregelen mogelijk zijn om de geluidbelasting terug te brengen tot een waarde die lager of gelijk is aan de ten hoogste toelaatbare geluidbelasting. Wanneer de geluidbelasting niet terug te brengen is tot de ten hoogste toelaatbare geluidbelasting, dan hoeft er geen procedure hogere grenswaarde te worden doorlopen. Bij het treffen van maatregelen geldt een voorkeursvolgorde: bron, overdracht en ontvanger.

#### **Bronmaatregelen**

Ten opzichte van het bestaande klinkerverharding is een geluidsreductie van circa 3 dB haalbaar. Dit kan door middel van het toepassen van een standaard asfalt. Er vindt dan geen overschrijding meer plaats. De maatregel zal stuiten op financiële bezwaren. Daarnaast zullen er bezwaren rijzen in het kader van het karakter van de omgeving.

#### **Overdrachtsmaatregelen**

Het vergroten van de afstand tussen de Kromstraat en de beoogde gebouwen, zodanig dat de geluidsbelasting wel voldoet aan de ten hoogste toelaatbare, is om stedenbouwkundige

redenen niet wenselijk. Ditzelfde geldt voor het plaatsen van een effectief geluidsscherm waarbij ook landschappelijke bezwaren zullen spelen.

#### **Maatregelen bij de ontvanger**

De maatregelen die kunnen worden genomen bij de ontvanger (woning) zijn erop gericht om te voldoen aan de binnenwaarde van 33 dB. Mogelijk moeten voor de gebouwen met een hogere geluidsbelasting dan de ten hoogste toelaatbare geluidbelasting aanvullende isolerende voorzieningen worden getroffen om de akoestische binnenwaarde te halen. Om de binnenwaarde van 33 dB uit het 'Bouwbesluit 2012' te kunnen garanderen kan extra geluidsisolatie noodzakelijk. Bij de aanvraag van een 'Omgevingsvergunning bouwen' (voormalige bouwvergunning) kan door middel van een aanvullend bouwakoestisch onderzoek worden aangetoond dat de binnenwaarde van 33 dB wordt gehaald.

#### **Cumulatieve geluidsbelasting**

De ten hoogste toelaatbare geluidbelasting wordt bij één gebouw overschreden vanwege de Kromstraat. Op basis van bijlage I, hoofdstuk 2: "Rekenmethode cumulatieve geluidsbelasting"uit het RMG 2012 hoeven wegen en spoorwegen, die niet zorgen voor een overschrijding van de ten hoogste toelaatbare geluidbelasting, niet betrokken te worden in de berekening van de gecumuleerde geluidbelasting. Op basis van een goede ruimtelijke ordening zijn echter wel alle wegen uit onderhavig rapport meegenomen. Het gaat hierbij om de wegen Kromstraat en de Pastoor Van Groenenstraat.

De cumulatieve geluidsbelasting is van belang voor de berekening van de vereiste gevelisolatie. Volgens het Bouwbesluit 2012 moet een akoestische binnenwaarde van 33 dB bij wegverkeerslawaai worden gegarandeerd. In de onderstaande tabel is de hoogste gecumuleerde geluidsbelasting (exclusief aftrek ex art. 110g Wgh) per gebouw op de rand van het bouwvlak weergegeven. Daarnaast is inzicht gegeven in de minimaal benodigde gevelwering.

| Gebouw   | Kenmerk<br>waarneempunt | Hoogte waar-<br>neempunt | Hoogste gecumu-<br>leerde geluidsbe-<br>lastingen in dB<br>excl. aftrek ex art.<br>110g Wgh | Minimaal benodig-<br>de gevelwering in<br>dB |
|----------|-------------------------|--------------------------|---------------------------------------------------------------------------------------------|----------------------------------------------|
| Woning 1 | A                       | 4.5 meter                | 56                                                                                          | 23                                           |

Om in de woning een aanvaardbaar woon- en leefklimaat te behalen van 33 dB vanwege wegverkeerslawaai is een karakteristieke geluidwering nodig van 23 dB. Dit is niet geborgd in

het Bouwbesluit 2012. Om die reden is een voorwaardelijke verplichting opgenomen in de regels om de benodigde geluidwering te borgen.

#### **Conclusie**

Er gelden vanuit akoestisch oogpunt geen belemmeringen voor de realisatie van het plan.

## 4.6 Luchtkwaliteit

#### **Besluit- en regeling niet in betekende mate bijdragen**

Sinds 15 november 2007 zijn bepalingen met betrekking tot de luchtkwaliteitseisen opgenomen in de Wet milieubeheer (hoofdstuk 5 titel 2 Wm). In titel 5.2 staat een kader opgenomen waaraan de toelaatbaarheid van een project kan worden getoetst. Op basis van artikel 5.16, eerste lid geldt dat een project onder andere toelaatbaar is indien deze 'niet in betekenende mate' (NIBM) bijdraagt aan de concentratie in de buitenlucht van een stof waarvoor in bijlage 2 een grenswaarde is opgenomen.

In het besluit NIBM staat vermeld dat een project NIBM is bij een toename van maximaal 3% van de grenswaarde (zijnde 1,2 μg/m³) voor de jaargemiddelde concentratie NO2 en PM10. Wanneer een project als NIBM kan worden beschouwd, vormt de luchtkwaliteit in beginsel geen belemmering voor de doorgang van dat project.

Met de 'Regeling niet in betekenende mate bijdragen (luchtkwaliteitseisen) zijn categorieën aangewezen die in elk geval NIBM bijdragen aan de concentraties in de buitenlucht. Een plan waarbij nieuwe woningbouwlocaties worden gerealiseerd is in ieder geval NIBM wanneer er minder dan 1500 woningen (netto) gebouwd worden.

#### **Goede ruimtelijke ordening**

Het Besluit gevoelige bestemmingen benadrukt het belang van een 'goede ruimtelijke ordening', maar is geen volledige invulling daarvan voor het aspect luchtkwaliteit. Het Besluit dekt niet alle gevoelige situaties. Ook zegt het Besluit niets over gezondheidseffecten beneden de grenswaarden. Daarom is het belangrijk om de blootstelling aan luchtverontreiniging mee te nemen in de onderbouwing van een goede ruimtelijke ordening.

#### **Beoordeling**

Het plan voorziet in de realisatie van 6 woningen. Dit aantal valt ruimschoots binnen het aantal 1.500 woningen volgens de Regeling Niet in betekenende mate, bijlage 3a, voorschrift 3a.2. Een toets in dit kader is niet nodig.

Er is geen sprake van de toevoeging een luchtkwaliteitsgevoelig object, zoals een school of een ziekenhuis. Via de NSL-monitoringstool is de luchtkwaliteit ter plaatse van het plan

beoordeeld. In onderstaande tabel is de luchtkwaliteit voor de jaren 2018, 2020 en 2030 weergegeven.

| stoffen                   | 2018       | 2020       | 2030       |
|---------------------------|------------|------------|------------|
| NO2 concentratie          | 20,4 µg/m3 | 17,7 µg/m3 | 10,4 µg/m3 |
| PM10 concentratie         | 19.9 ug/m³ | 18,5 µg/m³ | 15,0 µg/m3 |
| PM10 overschrijdingsdagen | 7,6 dagen  | 6,5 dagen  | 6,0 dagen  |
| PM2.5 concentratie        | 12.3 µg/m3 | 11.1 ug/m3 | 8,2 µg/m3  |

Uit de tabel blijkt dat er geen grenswaarden van luchtkwaliteit worden overschreden. Ook blijkt dat de trend van de luchtkwaliteit verbeterend is.

#### **Conclusie**

Een nadere toets van de luchtkwaliteit is niet nodig. Het aspect luchtkwaliteit vormt geen belemmering voor het bestemmingsplan.

### 4.7 Stikstof

Ten behoeve van de realisatie en het gebruik van de nieuwe woning is de stikstofuitstoot inzichtelijk gemaakt. De volledige rapportage – uitgevoerd door Sab Adviseurs, d.d. 26 juni 2020, kenmerk 190254 – is als bijlage bij deze toelichting gevoegd.

De locatie van het project ligt op circa 17,5 kilometer afstand van Natura 2000-gebied 'Vlijmens Ven, Moerputten & Bossche Broek' en op circa 18 kilometer afstand van Natura 2000-gebied 'Rijntakken'. In onderstaande figuur is de ligging van het plangebied ten opzichte van de Natura 2000-gebieden weergegeven.

In Natura 2000-gebieden zijn habitattypen aanwezig die gevoelig zijn voor de verzurende en vermestende werking van stikstofdepositie. Om in het kader van een mogelijke vergunningaanvraag Wet natuurbescherming te onderzoeken wat de stikstofdepositie is tijdens de bouw- en gebruiksfase is een berekening benodigd. Gekozen is voor het programma Aerius Calculator 2019A1 (versie 14 januari 2020). Dit rapport is een uitwerking van het onderzoek naar de stikstofdepositie als gevolg van onderhavig plan. In onderstaande figuur is een nadere situering van het plangebied weergegeven.

In onderstaande afbeelding is een situatie van de nieuwbouw weergegeven.

#### **Aanlegfase**

In overleg met de opdrachtgever is een overzicht gemaakt van de te gebruiken machines, inclusief gebruikstijden. De sloop duurt circa 5 weken, de bouw duurt circa 30 weken. Gemiddeld komen er 2 busjes en 1 vrachtwagen per dag voor de werkzaamheden (personeel e.d.). Dit zijn respectievelijk 4 en 2 verkeersbewegingen. In onderstaande tabel is een overzicht gegeven van het groot materieel.

Het bouwverkeer is gemodelleerd vanaf de projectlocatie via de Kromstraat en het Raadhuisplein naar de Laar, waar het op zal gaan in het heersende verkeersbeeld.

| type voertuig | vermogen      | Categorie / Leeftijd | bedrijfsduur | totaal verbruik in liters |
|---------------|---------------|----------------------|--------------|---------------------------|
| Sloopkraan    | 75 - 130 kWh  | stage III            | 50           | ca. 500                   |
| Shovel        | 130 - 560 kWh | stage III            | 50           | ca. 500                   |
| Graafmachine  | 75 - 130 kWh  | stage III            | 100          | ca. 1.000                 |
| Mobiele kraan | 130 - 560 kWh | stage III            | 100          | ca. 1.000                 |
| Betonpomp     | 130 - 560 kWh | stage III            | 20           | ca. 200                   |

| Tabel | Overzicht inzet overig groot materieel |  |
|-------|----------------------------------------|--|
|       |                                        |  |

#### **Gebruiksfase**

Het plan voorziet in de realisatie van 6 grondgebonden woningen. De nieuwbouw krijgt geen gasaansluiting. Aan de hand van CROW-publicatie 381, d.d. december 2018, is de verkeersgeneratie bepaald. Aan de hand van de omgevingsadressendichtheid (CBS 2015) wordt de stedelijkheidsgraad van een gemeente vastgesteld. De gemeente Bernheze is weinig stedelijk. Onderhavige locatie wordt beschouwd als rest bebouwde kom. In onderstaande tabel is de verkeersgeneratie bepaald van de beoogde nieuwbouw.

| Tabel                  | Berekening verkeersgeneratie |        |           |        |                             |  |  |
|------------------------|------------------------------|--------|-----------|--------|-----------------------------|--|--|
|                        | kenmerk                      | aantal | kencijfer | per    | verkeersgeneratie gemiddeld |  |  |
| Koop, huis, vrijstaand |                              | 6      | 8.2       | woning | 49.2                        |  |  |
|                        | totaal afgerond              |        |           |        | 50                          |  |  |

Gemiddeld zijn van het totaal 1% vrachtwagenbewegingen, oftewel maximaal 2 vrachtwagenbewegingen. Het verkeer is voor 50% gemodelleerd vanaf de nieuwbouwlocatie via de Pastor J. Groenenstraat naar de Kromstraat, waar het op zal gaan in het heersende verkeersbeeld. Het verkeer is voor 50% gemodelleerd vanaf de nieuwbouwlocatie via de Pastoor J. Groenenstraat naar de Laar, waar het op zal gaan in het heersende verkeersbeeld.

#### **Berekeningsmethodiek**

De berekeningen zijn uitgevoerd met het programma Aerius Calculator 2019A (versie 14 januari 2020). De gehanteerde 'grenswaarde' bedraagt 0,00 mol/hal/j. Een hogere waarde wordt beschouwd als overschrijding.

#### **Resultaten**

#### **Aanlegfase Aerius**

Uit de berekeningen blijkt dat er geen rekenresultaten hoger zijn dan 0,00 mol/ha/j op de stikstofgevoelige habitattypen in de omliggende Natura 2000-gebieden. Er zijn daardoor geen nadelige milieueffecten te verwachten op de omliggende Natura 2000-gebieden.

#### **Gebruiksfase Aerius**

Uit de berekeningen van de gebruiksfase blijkt dat er geen rekenresultaten hoger zijn dan 0,00 mol/ha/j op de stikstofgevoelige habitattypen in de omliggende Natura 2000-gebieden. Er zijn daardoor geen nadelige milieueffecten te verwachten op de omliggende Natura 2000 gebieden.

#### **Conclusie**

Geconcludeerd wordt dat zowel voor de aanlegfase als voor de gebruiksfase blijkt dat de nu gehanteerde grenswaarde van de stikstofdepositie van 0,00 mol/ha/j niet wordt overschreden. Er zijn geen belemmeringen voor het aspect stikstof voor zowel de aanlegfase als de gebruiksfase.

Er is geen vergunning ten behoeve van de Wet natuurbescherming nodig.

# 4.8 Externe veiligheid

Externe veiligheid heeft betrekking op het vervoer en transport van gevaarlijke stoffen en bedrijven die werken met gevaarlijke stoffen. Het vervoer van gevaarlijke stoffen wordt geregeld in het Besluit externe veiligheid transportroutes (Bevt) en de Regeling basisnet. Het transport door buisleidingen is geregeld in het Besluit externe veiligheid buisleidingen (Bevb). Het werken/verhandelen van gevaarlijke stoffen is geregeld in het Besluit externe veiligheid inrichtingen (Bevi).

Voor externe veiligheid staan twee begrippen centraal: het plaatsgebonden risico (PR) en het groepsrisico (GR). Hieronder worden beide begrippen verder uitgelegd.

#### **Plaatsgebonden Risico**

Het plaatsgebonden risico geeft de kans om te overlijden op een bepaalde plaats als gevolg van een ongeval bij een risicovolle activiteit. De kans heeft betrekking op een fictief persoon die de hele tijd op die plaats aanwezig is. Voor het plaatsgebonden risico geldt dat er geen nieuwe kwetsbare objecten aanwezig zijn of geprojecteerd worden binnen de 10-6 /jaarcontour (wettelijk harde norm). Voor beperkt kwetsbare objecten geldt de 10-6 /jaar-contour niet als grenswaarde, maar als een richtwaarde. Voor de definitie van de begrippen kwetsbare, en beperkt kwetsbare objecten wordt verwezen naar het Besluit externe veiligheid inrichtingen (Bevi) en Bevb.

#### **Groepsrisico**

Het groepsrisico geeft de kans dat bij een ongeval een groep slachtoffers valt met een bepaalde omvang. Het groepsrisico is een maat voor de maatschappelijke ontwrichting bij een calamiteit. Het groepsrisico wordt bepaald binnen het invloedsgebied van een risicovolle activiteit.

Dit invloedsgebied wordt begrensd door de 1% letaliteitsgrens (tenzij anders bepaald): de afstand waarop nog 1% van de blootgestelde mensen in de omgeving komt te overlijden bij een calamiteit met gevaarlijke stoffen. Het groepsrisico is voorzien van een oriëntatiewaarde, die gesteld is op F∙N2 < 10-2 per jaar, waarin F de kans per jaar is met N het aantal slachtoffers.

*Visualisatie oriëntatiewaarde groepsrisico*

#### **Besluit externe veiligheid buisleidingen**

Het Bevb sluit aan op de risicobegrippen zoals deze in het Besluit externe veiligheid inrichtingen (Bevi) worden gehanteerd. Concreet betekent dit dat rondom buisleidingen een 10-6 /j plaatsgebonden risicocontour zal moeten worden berekend en dat bij ruimtelijke ontwikkelingen binnen het invloedsgebied van een leiding het groepsrisico dient te worden verantwoord. Het Bevb is van toepassing op:

- Hogedruk aardgasleidingen (> 16 bar);
- Brandstofleidingen voor de categorieën K1, K2 en K3 (inclusief brandstofleidingen van Defensie);
- Overige leidingen met gevaarlijke stoffen zoals aangewezen bij ministeriële regeling. Het betreft ondermeer CO2 , buteen en chloor.

Het Bevb is niet van toepassing indien deze leidingen zijn gelegen op het continentaal plat of in de territoriale zee. Verder vallen gasleidingen die deel uitmaken van het gasdistributienet onder de Gaswet (< 16 bar) en niet onder het Bevb. Andere mogelijk planologisch relevante leidingen zoals elektriciteits-, afvalwater- en rioolwaterleidingen vallen niet onder het Bevb.

Deze leidingen kennen geen waarden voor het PR en GR, en zijn dus niet relevant vanuit het oogpunt van externe veiligheid. Ten slotte vallen leidingen voor vervoer van gevaarlijke stoffen binnen een inrichting niet onder het Bevb, tenzij de inrichting geen zeggenschap heeft over deze leidingen.

#### **Inventarisatie omgeving plangebied**

Met behulp van de provinciale risicokaart kan een eerste indruk van de risicobronnen in de omgeving van een plangebied worden gemaakt. In onderstaande figuur is een uitsnede weergegeven van de risicokaart.

#### **Beoordeling**

Op de hoek van de Kantje en de Maxend is een LPG-tankstation aanwezig (Bevi-inrichting). Dit LPG-tankstation heeft een invloedsgebied van 150 meter. De afstand van het plangebied tot aan het LPG-tankstation bedraagt 700 meter. Er bestaat geen overlap met het invloedsgebied en het plangebied.

Het plan ligt niet binnen de onderzoekszone (200 meter) van de autosnelweg A50 (Oss-Eindhoven). De afstand van het plangebied tot aan de autosnelweg bedraagt 600 meter. Over basisnet wegtraject A50: Knp. Paalgraven – afrit 14 (Zeeland) worden gevaarlijke stoffen vervoerd uit de categorieën LF1, LF2, GF3, LT1, LT2 en GT41.

Het vervoer van gevaarlijke stoffen uit de categorieën LT2 en GT4 heeft respectievelijk een invloedsgebied van 800 meter en > 4.000 meter. Deze invloedsgebieden reiken geheel over het plangebied.

- In samenwerking met de veiligheidsregio is een standaardverantwoording geschreven voor dit scenario.
- Conform art. 9 Bevt wordt een advies aangevraagd bij de veiligheidsregio. Dit advies is bijgevoegd bij de toelichting.

#### **Verantwoording groepsrisico (beperkt) toxisch**

Vanwege de ligging van de planlocatie in het invloedsgebied van een risicobron waarvan een toxische wolk het maatgevende scenario is, dient een beperkte verantwoording van het groepsrisico plaats te vinden. Hierbij is de Veiligheidsregio om advies gevraagd. Het advies is verwerkt in de verantwoording.

#### *Scenario('s)*

Het relevante scenario voor het plangebied i.r.t. het transport van gevaarlijke stoffen is het overdrijven van een toxische wolk. Door bijvoorbeeld een incident tijdens de verlading of door een mechanische impact op de tank ontstaat een gat waardoor in korte tijd een groot deel van de toxische stof vrijkomt en met de wind mee wordt verspreid. De kans op een dergelijk ongeval is bijzonder klein. De gevolgen voor personen zijn afhankelijk van de concentratie en blootstellingstijd aan de stof.

#### *Mogelijkheden tot bestrijdbaarheid van een calamiteit*

Bij het scenario toxische wolk zal de brandweer proberen de toxische wolk neer te slaan. Bij een snelle verspreiding van de toxische wolk zal dit echter beperkt effect hebben. De bestrijdbaarheid wordt om deze reden als matig beoordeeld.

#### *De mogelijkheden tot zelfredzaamheid*

Zelfredzaamheid is het zichzelf kunnen onttrekken aan een dreigend gevaar. Het zelfredzame vermogen van personen is een belangrijke voorwaarde om grote aantallen slachtoffers bij een incident te voorkomen. De mogelijkheden voor zelfredzaamheid bestaan globaal uit schuilen binnen bebouwing en ontvluchten van het plangebied.

#### *Mogelijkheden zelfredzaamheid*

De mogelijkheden ten aanzien van de zelfredzaamheid zijn matig. Er worden mogelijk verminderd zelfredzame mensen de levensloop bestendige woningen gehuisvest. De aanwezigen zijn mogelijk niet in staat om geheel zelfstandig conform instructies bijvoorbeeld via NL-Alert te reageren. Het aantal mensen in het plangebied is beperkt.

*Is het gebied voldoende ingericht om de zelfredzaamheid te kunnen faciliteren?* Behalve de vraag of zelfredding mogelijk is, zijn de fysieke eigenschappen van gebouwen en omgeving van invloed op de vraag of die zelfredding optimaal kan plaatsvinden.

Vanuit de hierboven geschetste mogelijkheden is het dus van belang, dat het plangebied:

- goed te alarmeren is;

- goed te schuilen is;
- goed te ontvluchten is.

#### *Alarmering*

In geval van een calamiteit zal NL-Alert worden ingezet. NL-Alert is een aanvullend alarmmiddel van de overheid voor de mobiele telefoon. Met NL-Alert kan de overheid mensen in de directe omgeving van een noodsituatie met een tekstbericht informeren. In het bericht staat specifiek wat er aan de hand is en wat je op dat moment het beste kunt doen.

#### *Schuilmogelijkheden*

Schuilen in de afgesloten bebouwing zal in beginsel de beste manier zijn om de calamiteit met het scenario toxische wolk te overleven. Schuilen voor een toxische wolk is mogelijk binnen de bebouwing op de planlocatie. Om veilig schuilen binnen de bebouwing mogelijk te maken dient de bebouwing aan bepaalde veiligheidseisen te voldoen. Als gevolg van energieprestatie-eisen zijn nieuwe woningen goed geïsoleerd en bieden daarom een goede bescherming. Eventuele aanwezige ventilatieopeningen moeten afgesloten kunnen worden.

#### *Vluchtmogelijkheden*

Mocht vluchten noodzakelijk zijn, dan is het plangebied naar meerdere zijden te ontvluchten. Ontvluchten kan in alle gevallen van de risicobron af.

#### **Beleidsvisie externe veiligheid**

De gemeente Bernheze beschikt over een beleidsvisie externe veiligheid (2008). Hierin wordt invulling gegeven aan de gemeentelijke omgang met externe veiligheid. Onderhavig initiatief past binnen de kaders die hierin zijn gesteld.

#### **Conclusie**

Er bestaat vanuit extern veiligheidsoogpunt geen bezwaar tegen de gewenste ontwikkeling. De veiligheidsregio ziet geen reden tot het geven van een nader advies ten aanzien van de

zelfredzaamheid van personen binnen het plangebied en de bestrijdbaarheid van een ramp op de wegen. Geconcludeerd wordt dat er geen belemmeringen zijn voor het aspect externe veiligheid.

# 4.9 Bedrijven en milieuzonering

#### **Algemeen**

Bij een ruimtelijke ontwikkeling dient rekening te worden gehouden met milieuzoneringen van bestaande en toekomstige bedrijven om zodoende de kwaliteit van het leefmilieu te handhaven en te bevorderen.

Milieuzonering zorgt ervoor dat nieuwe bedrijven een passende locatie in de nabijheid van woningen krijgen en dat nieuwe woningen op een verantwoorde afstand van bedrijven gesitueerd worden.

Hiervoor wordt in het algemeen gebruikt gemaakt van de categorie-indeling op basis van de VNG-brochure "Bedrijven en milieuzonering" uit 2012. In deze brochure worden richtafstanden gegeven van functies op o.a. gevoelige bestemmingen.

Deze brochure kan ook omgekeerd worden toegepast. De bestaande bedrijven hebben invloed tot op een bepaalde afstand. Indien binnen die afstand de gevoeligheid verandert, heeft dat invloed op een bestaand bedrijf.

#### **Situatie ontwikkellocatie**

De ontwikkellocatie bevindt zich net buiten het centrum van de kern Nistelrode. Gezien deze centrale ligging in de directe omgeving van woningen, is zowel feitelijk als juridisch sprake van weinig afwisseling van functies. De omgeving is dan ook een gebied met weinig functiemenging en kan daarom getypeerd worden als een 'rustige woonwijk'.

In het kader dit onderzoek wordt bezien welke bedrijven in de omgeving aanwezig zijn wiens invloedgebied reikt tot de nieuwe gevoelige bestemmingen. Voor zover dit van toepassing is dient vervolgens bezien te worden welke invloed er te verwachten is. De bevindingen voor wat betreft de milieuzonering zijn hieronder opgenomen.

#### **Beoordeling**

#### **Detailhandel (lichtpaars)**

Direct grenzend aan het perceel is een perceel waarop een winkel zich kan bevinden. Het is bestemd als detailhandel zijnde een categorie 1-bedrijf met een richtafstand van 10 meter. De afstand van de perceelgrens tot aan de eerste woning bedraagt 10 meter. De volgende twee woningen liggen op circa 1 meter van de gevel van de kavel/winkel.

Formeel dient nader onderzoek verricht te worden. Echter op dit moment is het pand leegstaand. Indien op de locatie een winkel gevestigd zal worden, dan zullen de geluid makende activiteiten aan de voorzijde van het pand, aan de wegzijde plaatsvinden. Dit zullen in het bijzonder een vrachtwagen zijn (laden en lossen van goederen) en personenauto's van klanten van de winkel. Deze activiteiten zullen op de openbare weg plaatsvinden. Hieruit wordt geconcludeerd dat er bij een heropening van de winkel geen relevante hinder naar de omliggende en de nieuwe woningen zal optreden. Een nadere beschouwing is niet noodzakelijk.

#### **Bedrijf (donkerpaars)**

Ten westen van de ontwikkellocatie bevinden zich gronden met de bestemming 'Bedrijf', in combinatie met de aanduidingen 'bedrijf tot en met categorie 1' en 'bedrijfswoning (Kromstraat 3). Op de locatie mogen alleen bedrijven tot en met categorie 1 gevestigd worden. De bijbehorende richtafstand bedraagt 10 meter. De afstand tot het bedrijf en de nieuwe woningen bedraagt ruim 130 meter. Er is geen overlap met richtafstand en het plangebied. Er wordt voldaan aan de richtafstand, nader onderzoek is niet noodzakelijk.

#### **Centrum - 2 (geel)**

Ten zuidwesten van de ontwikkellocatie bevinden zich vier clusters gronden met de bestemming 'Centrum - 2', al dan niet met de aanduidingen 'ambachtelijk bedrijf', 'detailhandel', 'garagebedrijf' en 'horeca'. Ter plaatse zijn de volgende functies toegestaan: wonen op de verdieping, kantoren, maatschappelijke voorzieningen, dienstverlening, detailhandel ter plaatse van de aanduiding, horeca ter plaatse van de aanduiding, een garagebedrijf ter plaatse van de aanduiding publiekverzorgende ambacht en bijbehorende voorzieningen. Uitgaande van de maximale mogelijkheden van de geldende beheersverordening dient daarmee uitgegaan te worden van een brandweerkazerne, welke mogelijk wordt gemaakt door de functie 'maatschappelijke voorzieningen' (milieucategorie 3.1). Voor een brandweerkazerne geldt een maximale richtafstand van 50 meter in een rustige woonwijk. Aangezien de afstand tussen de ontwikkellocatie en de hinderveroorzakende cluster van gronden minimaal 90 meter bedraagt, wordt voldaan aan de maximale mogelijkheden van de beheersverordening en is nader onderzoek niet noodzakelijk.

#### **Detailhandel (oranje)**

Ten zuiden van de ontwikkellocatie zijn twee clusters gronden gesitueerd met de bestemming 'Detailhandel' (Laar 63B en Laar 80A). Het geldende bestemmingsplan maakt ter plaatse detailhandel mogelijk, wat als volgt wordt gedefinieerd: 'het bedrijfsmatig te koop aanbieden, waaronder begrepen de uitstalling ten verkoop, het verkopen en/of leveren van goederen aan personen die die goederen kopen voor gebruik, verbruik of aanwending anders dan in de uitoefening van een beroeps- of bedrijfsactiviteit'. Uitgaande van de maximale mogelijkheden van het bestemmingsplan dient rekening gehouden te worden met een supermarkt (milieucategorie 2), waarvoor een maximale richtastand geldt van 30 meter in een rustige woonwijk. Aangezien de afstand tussen de ontwikkellocatie en de hinderveroorzakende functies minimaal 100 meter bedraagt wordt voldaan aan de maximale mogelijkheden van het bestemmingsplan en is nader onderzoek niet noodzakelijk.

#### **Centrum - 1 (blauw)**

Ten noordwesten van de ontwikkellocatie zijn verschillende percelen gesitueerd met de bestemming 'Centrum - 1', zonder verdere aanduiding(en). Deze gronden kennen twee geldende plannen. De beheersverordening 'Centrum Nistelrode' kent de meest uitgebreide mogelijkheden en geldt daarmee als worstcasereferentie. Ter plaatse zijn de volgende functies toegestaan: wonen op de verdieping, kantoren, maatschappelijke voorzieningen, dienstverlening, detailhandel en bijbehorende voorzieningen. Uitgaande van de maximale mogelijkheden van de geldende beheersverordening dient daarmee uitgegaan te worden van een brandweerkazerne, welke mogelijk wordt gemaakt door de functie 'maatschappelijke voorzieningen' (milieucategorie 3.1).

Voor een brandweerkazerne geldt een maximale richtafstand van 50 meter in een rustige woonwijk. Aangezien de afstand tussen de ontwikkellocatie en de hinderveroorzakende cluster van gronden minimaal 130 meter bedraagt, wordt voldaan aan de maximale mogelijkheden van de beheersverordening/het bestemmingsplan en is nader onderzoek niet noodzakelijk.

#### **Horeca (groen)**

Ten westen van de ontwikkellocatie zijn twee percelen gesitueerd met de bestemming 'Horeca' (Raadhuisplein 7 en Laar 35). Voor de twee percelen gelden verschillende juridischplanologische kaders. De beheersverordening 'Centrum Nistelrode' kent de grootste mogelijkheden en dient daarmee als worstcasereferentie. Ter plaatse maakt de bestemming 'Horeca' het volgende mogelijk: 'een bedrijf waar hoofdzakelijk dranken en/of etenswaren voor gebruik ter plaatse worden verstrekt en/of waarin logies wordt verstrekt, zoals bijvoorbeeld een café, restaurant, hotel, pension, en naar de aard en openingstijden daarmee gelijk te stellen bedrijven, een en ander al dan niet in combinatie met een vermaaksfunctie met uitzondering van een erotisch getinte vermaaksfunctie; de volgende categorieën worden onderscheiden:

- lichte horeca: een bedrijf waar hoofdzakelijk overdag dranken en/of etenswaren worden verstrekt aan bezoekers van andere functies, met name functies als centrumvoorzieningen en dagrecreatie, zoals theehuisjes, ijssalons, croissanterieën, dagcafés, dagrestaurants en naar de aard en openingstijden daarmee gelijk te stellen bedrijven;
- middelzware horeca: een bedrijf waar hoofdzakelijk overdag en/of in de avonduren en/of de vroege nacht dranken en/of etenswaren worden verstrekt, al dan niet voor gebruik ter plaatse, zoals een café, dansschool, bezorg- en afhaalrestaurant, shoarma/grillroom en naar de aard en openingstijden daarmee gelijk te stellen bedrijven;
- zware horeca: een bedrijf waar hoofdzakelijk in de avonduren en/of de vroege nacht dranken en/of etenswaren voor gebruik ter plaatse worden verstrekt, zoals een bardancing, discotheek of nachtclub, en naar de aard en openingstijden daarmee gelijk te stellen bedrijven, een en ander al dan niet in combinatie met een vermaaksfunctie met uitzondering van een erotisch getinte vermaaksfunctie.'

Uitgaande van de maximale mogelijkheden van de beheersverordening dient uitgegaan te worden van zware horeca, bijvoorbeeld bowlingcentra (milieucategorie 3.1). Voor een dergelijke functie geldt een maximale richtafstand van 50 meter in een rustige woonwijk. Aangezien de afstand tussen de ontwikkellocatie en de hinderveroorzakende gronden minimaal 165 meter bedraagt wordt voldaan aan de maximale mogelijkheden van de verordening en is nader onderzoek niet noodzakelijk.

#### **Maatschappelijk (bruin)**

Ten zuidwesten van de ontwikkellocatie zijn gronden gesitueerd met de bestemming 'Maatschappelijk (Laar 47). Ter plaatse zijn de gronden bestemd voor maatschappelijke en bijbehorende voorzieningen. Maatschappelijke voorzieningen zijn in de geldende beheersverordening gedefinieerd als: culturele, educatieve, medische, sociale en levensbeschouwelijke voorzieningen, voorzieningen ten behoeve van openbare dienstverlening, alsook ondergeschikte detailhandel en horeca ten dienste van deze voorzieningen. Uitgaande van de maximale mogelijkheden dient rekening gehouden te worden met een brandweerkazerne (milieucategorie 3.1), waarvoor een maximale richtafstand geldt van 50 meter in een rustige woonwijk. Aangezien de afstand tussen de ontwikkellocatie en de maatschappelijke gronden circa 200 meter bedraagt wordt ruimschoots voldaan aan de maximale mogelijkheden van het bestemmingsplan. Nader onderzoek is niet noodzakelijk.

#### **Conclusie**

Gelet op het voorgaande kan worden geconcludeerd dat juridisch-planologisch gezien bij alle omliggende gronden/functies aan de richtafstanden uit de VNG-brochure wordt voldaan. Voor al deze gronden/functies geldt daarom dat deze omliggende gronden/functies niet worden geschaad in hun ontwikkelingsmogelijkheden en dat ter plaatse van de ontwikkellocatie een goed woon- en leefklimaat is gewaarborgd. Nader onderzoek op het gebied van bedrijven en milieuzonering is daarmee niet noodzakelijk. Het aspect 'bedrijven en milieuzonering' vormt geen belemmering voor de uitvoerbaarheid van onderhavig plan.

## 4.10 Geurhinder

#### **Toetsingskader**

Het toetsingskader voor het geuronderzoek wordt gevormd door de Wet geurhinder en veehouderij.

Het bevoegd gezag, de gemeenteraad van Bernheze, heeft aanvullend een geurverordening en een beleidsregel opgesteld. Voor het plan moet worden bepaald of sprake is van een goede ruimtelijke ordening. Hiertoe moeten de gevolgen van een project voor zowel het recht van de bestaande veehouderijen als de milieukwaliteit van de toekomstige woning middels een geuronderzoek inzichtelijk worden gemaakt. Van belang is dat de (toekomstige) bedrijfsvoeringen van de bestaande veehouderijen door de realisatie van een geurgevoelig object niet worden beperkt.

#### **Beoordeling**

Het plan ligt in de kern van Nistelrode. Veehouderijen in de omgeving zijn op dermate afstand gelegen dat geconcludeerd kan worden dat ter plaatse van het plangebied sprake is van een aanvaardbaar woon- en leefklimaat.

#### **Conclusie**

Het aspect geur vormt geen belemmering voor het bestemmingsplan.

# 4.11 Volksgezondheid in relatie tot veehouderijen

In de Handreiking veehouderij en volksgezondheid 2.0 (versie mei 2018) is een stappenplan opgenomen om te beoordelen of er knelpunten worden gevonden voor een bestemmingsplan en of nadere advisering vanuit de GGD wenselijk is Dit stappenplan is voor het te realiseren plan doorlopen.

Getoetst is aan het stappenplan zoals opgenomen is in de handreiking.

#### **Stap 1: endotoxine richtafstand**

Hieruit blijkt dat het plan niet ligt binnen een afstand van 250 meter van een intensieve veehouderij, of 1000 meter van een pluimveehouderij of 2000 meter van een geitenhouderij.

#### **Stap 2: Emissies**

Geen toename van emissies.

#### **Stap 3a: Toetsing aan wettelijk geurkader**

De voorgrondbelasting is minder dan 5 ouE/m3 en de achtergrondbelasting is minder dan 10 ouE/m3. Binnen 100 meter van het plan ligt geen veehouderij zonder vastgestelde geuremissies.

#### **Stap 3b: Toetsing aan goed woon- en leefklimaat geurkader**

De voorgrondbelasting is minder dan 2 ouE/m3 en de achtergrondbelasting is minder dan 5 ouE/m3. Binnen 100 meter van het plan ligt geen veehouderij zonder vastgestelde geuremissies.

#### **Stap 4: meerdere diersoorten binnen veehouderij**

Binnen één veehouderij zijn geen meerdere diersoorten aanwezig.

#### **Stap 5: Afstanden tot veehouderijen**

Hieruit blijkt dat het plan niet ligt binnen een afstand van 250 meter van een intensieve

veehouderij, of 1000 meter van een pluimveehouderij of 2000 meter van een geitenhouderij.

#### **Stap 6: Mestbe- of verwerking**

Er is geen mestbe- of verwerking in de nabijheid

#### **Stap 7 Ongerustheid omwonenden**

Bij de bewoners en andere omwonenden is er geen sprake van ongerustheid over de volksgezondheid.

#### **Conclusie**

Na het doorlopen van het stappenplan kan worden geconcludeerd dat er geen advies opgevraagd hoeft te worden bij de GGD. Het aspect gezondheid vormt geen belemmering voor het bestemmingsplan.

## 4.12 Spuitzones gewasbescherming

Drift van gewasbeschermingsmiddelen (het verplaatsen van spuitvloeistof ten gevolge van luchtstromen) vindt plaats bij land- en tuinbouw. Voor de bescherming van gevoelige functies bestaat geen wettelijk kader, maar wordt een zogenaamde spuitzone van 50 meter rondom fruitteelt en akkerbouw gehanteerd. Bij fruitteelt komt er aanzienlijk meer drift vrij dan bij akkerbouw of lage bomenteelt7. Dit komt doordat de bomen bij fruitteelt vaak opwaarts en zijwaarts bespoten worden.

Bij akkerbouw zijn de spuiten meer omlaag gericht en hebben de beschermingsmiddelen minder kans om zich door de lucht te verspreiden. Hierdoor is het vooral belangrijk om afstand te bewaren tussen gevoelige objecten en boomgaarden.

#### **Conclusie**

In een straal van 50 meter van het plangebied zijn geen fruitboomgaarden, of andere gewassen waar gewasbescherming noodzakelijk is, aanwezig. Met betrekking tot de drift van gewasbeschermingsmiddelen wordt verondersteld dat er

geen belemmeringen gelden voor het plan.

## 4.13 Hoogspanningslijnen

Sinds 2005 hanteert de Nederlandse overheid een aanvullend advies voor bovengrondse hoogspanningslijnen. Bij de planning van nieuwe hoogspanningslijnen adviseert de overheid om, zoveel als redelijkerwijs mogelijk is, te voorkomen dat kinderen langdurig blootgesteld worden aan magneetvelden die gemiddeld over een jaar sterker zijn dan 0,4 microtesla.

Hetzelfde geldt voor de planning van nieuwe woningen, scholen en kinderopvangplaatsen bij bestaande hoogspanningslijnen. De aanleiding hiervoor is dat in wetenschappelijk onderzoek aanwijzingen zijn gevonden dat er rond bovengrondse hoogspanningslijnen mogelijk een verhoogde kans op kinderleukemie is als de blootstelling over langere tijd gemiddeld boven de 0,4 microtesla uitkomt.

In april 2018 gaf de Gezondheidsraad de staatsecretaris in overweging om het voorzorgbeleid voor bovengrondse hoogspanningslijnen uit te breiden naar ondergrondse kabels en andere bronnen van langdurige blootstelling aan magneetvelden uit het elektriciteitsnetwerk. In een kabinetsreactie op deze overweging werd aangekondigd dat het huidige voorzorgbeleid voor hoogspanningslijnen zal worden geëvalueerd. Ook zullen de betrokken ministeries gaan verkennen welke maatregelen denkbaar zijn voor een verbreding van het voorzorgbeleid en welke maatschappelijke en ruimtelijke gevolgen dit kan hebben.

#### **Conclusie**

Op circa 750 meter ten oosten van het plangebied loopt een 150 kV-tracé. Er zal geen invloed zijn van magnetische velden van de hoogspanningsleiding naar het plangebied.

# 4.14 M.e.r.-beoordeling

#### **Besluit milieueffectrapportage**

Een milieueffectrapportage (m.e.r.) heeft als doel om negatieve milieueffecten van activiteiten bij plannen en besluiten af te wegen. De verplichting voor het opstellen van een m.e.r. is vastgelegd in de Wet milieubeheer en het Besluit m.e.r. Een activiteit kan volgens het Besluit m.e.r.-(beoordelings)plichtig zijn wanneer:

- conform onderdeel C en D sprake is van een activiteit groter dan de drempelwaarden en waarbij het plan of besluit is opgenomen in respectievelijk kolom 3 en 4;
- een passende beoordeling in het kader van de Wet natuurbescherming van toepassing is;
- deze zijn opgenomen in een provinciale verordening;

Voor activiteiten waar geen sprake is van een overschrijding van drempelwaarden uit onderdeel D geldt een vormvrije m.e.r.-beoordeling. Bij een vormvrije m.e.r.-beoordeling dient de EEG-richtlijn milieubeoordeling te worden gehanteerd om uit te sluiten dat er sprake is van belangrijke nadelige milieugevolgen. De eventuele beoordelingsplicht kan getoetst worden aan de hand van de criteria in bijlage III van de richtlijn. Voor activiteiten die niet zijn opgenomen in het besluit geldt geen m.e.r.-(beoordelings)plicht.

#### **Beoordeling**

Met het plan wordt een zestal grondgebonden woningen mogelijk gemaakt. Het realiseren van een woning valt onder onderdeel D (Stedelijke ontwikkeling, categorie D.11.2) van de bijlage bij het Besluit m.e.r.

Aangezien het gaat om het realiseren van 6 woningen, is door Sab adviseurs in ruimtelijke ordening een aanmeldnotitie vormvrije m.e.r.-beoordeling opgesteld. De aanmeldnotitie, d.d. 28 mei 2021, kenmerk 190254, is als bijlage bij deze toelichting gevoegd.

Burgemeester en wethouders hebben hierover een 'm.e.r.-beoordelingsbesluit' genomen op PM. Het besluit is eveneens als bijlage bij deze toelichting gevoegd.

#### **Conclusie**

Zoals beschreven in de voorafgaande alinea's zijn er geen 'belangrijke nadelige milieugevolgen' te verwachten. Burgemeester en wethouders hebben hiertoe besloten: Een m.e.r.-beoordeling wordt niet noodzakelijk geacht.

# HOOFDSTUK 5 MOTIVATIE WIJZIGINGSPLAN

Het verlenen van medewerking aan het onderhavige initiatief is gebaseerd op de volgende wijzigingsvoorwaarden opgenomen in het bestemmingsplan 'De kommen van Bernheze' onder artikel 6 lid 5.

#### **De uitvoerbaarheid van het wijzigingsplan moet worden aangetoond:**

In hoofdstuk 4 is gemotiveerd dat het wijzigingsplan qua milieu uitvoerbaar is. In hoofdstuk 7 is de economische uitvoerbaarheid aangegeven van het gevolg van de bestemmingswijziging in het openbaar gebied. Het wijzigingsplan is in overeenstemming met deze voorwaarde.

#### **De belangen van derden mogen niet onevenredig worden geschaad**

Zoals beschreven in de toelichting van dit wijzigingsplan zullen geen belangen van derden worden geschaad. Daarnaast worden de randvoorwaarden aangehouden die in onderhavig document gesteld zijn. Het wijzigingsplan is in overeenstemming met deze voorwaarde.

#### **Er mogen geen onevenredig nadelige gevolgen ontstaan voor het woonmilieu**

Zoals beschreven in hoofdstuk 4 ontstaan er door onderhavig wijzigingsplan geen nadelige gevolgen voor het milieu. Het wijzigingsplan is in overeenstemming met deze voorwaarde.

#### **Het aantal te realiseren woningen moet in overeenstemming zijn met het gemeentelijk volkshuisvestingsbeleid**

De gemeente Bernheze heeft haar woonbeleid vastgelegd in de 'Woonvisie 2016- 2021'. Het hoofddoel van het woonbeleid van de gemeente Bernheze is het voorzien in de eigen woningbehoefte. Onderdeel van het voorzien in de eigen woningbehoefte is strategische nieuwbouw in de vorm van particulier opdrachtgeverschap en consumentgerichte ontwikkeling. Onderhavig initiatief sluit hierop aan. Aan deze voorwaarde wordt voldaan.

#### **Het parkeren moet in overeenstemming zijn met het gemeentelijk parkeerbeleid en de daarbij behorende normen**

Zoals beschreven in paragraaf 3.3.4 is in het parkeerbeleidsplan een parkeernorm voor onderhavige planlocatie opgenomen van 2 parkeerplaatsen.

Deze parkeerplaatsen worden op eigen terrein gerealiseerd. Het wijzigingsplan is in overeenstemming met het parkeerbeleidsplan. Aan deze voorwaarde wordt voldaan.

#### **Er moet een planschadeovereenkomst zijn gesloten**

Initiatiefnemer heeft een planschaderisicoanalyse laten opstellen, waaruit blijkt dat er geen planschaderisico is. Ook heeft initiatiefnemer een planschadeovereenkomst afgesloten met de gemeente Bernheze. Het wijzigingsplan is in overeenstemming met deze voorwaarde.

#### **Er mag geen afbreuk worden gedaan aan het stedenbouwkundig beeld en de ruimtelijke kwaliteit ter plaatse**

Het initiatief betreft het realiseren van 6 grondgebonden woningen op het terrein van een voormalige detailhandelsvestiging. De gemeente heeft het plan stedenbouwkundig beoordeeld en randvoorwaarden geformuleerd. Deze stedenbouwkundige randvoorwaarden hebben aan de basis gelegen van dit wijzigingsplan. Het wijzigingsplan is hiermee in overeenstemming.

#### **Er mag geen sprake zijn van aantasting van cultuurhistorische waarden**

Zoals beschreven in paragraaf 4.3 zijn er geen cultuurhistorische waarden in het geding. Het wijzigingsplan is in overeenstemming met deze voorwaarde.

#### **Er moet aansluiting worden gezocht bij de (bouw)regels van de bestemming zoals opgenomen in het bestemmingsplan "De kommen van Bernheze"**

Zoals beschreven in hoofdstuk 6 en aangegeven in het document 'regels' van onderhavig wijzigingsplan is aansluiting gezocht met de regels uit het bestemmingsplan 'De kommen van Bernheze'. Het wijzigingsplan is in overeenstemming met deze voorwaarde.

# HOOFDSTUK 6 JURIDISCHE PLANBESCHRIJVING

# 6.1 Inleiding

Een bestemmingsplan/wijzigingsplan is een zogenaamd bindend plan. Dat wil zeggen dat het bindend is voor zowel de overheid als voor de burgers. Regels (voorschriften) en verbeelding (de plankaart) zijn onlosmakelijk met elkaar verbonden. De toelichting is niet juridisch bindend, maar moet zoals de naam al zegt worden gezien als een nadere toelichting op de regels en de verbeelding. Bovendien geeft het inzicht in de afweging die tot het bepalen van de bestemmingen heeft geleid.

# 6.2 Toelichting verbeelding

De verbeelding is getekend op een kadastrale ondergrond, schaal 1:1.000. Op de verbeelding is een aantal bestemmingen (Wonen, Tuin, Verkeer en Waarde-Archeologie 3) en aanduidingen (Bouwvlak, bouwaanduiding vrijstaand en aaneen gebouwd en maatvoeringen) opgenomen.

# 6.3 Toelichting regels

De planregels zijn verdeeld in vier hoofdstukken.

- Hoofdstuk 1 geeft de inleidende regels met de begrippen en de wijze van meten.
- In hoofdstuk 2 zijn de bestemmingsplanregels weergegeven. In dit hoofdstuk worden de op de verbeelding opgenomen bestemmingen geregeld.
- In hoofdstuk 3 zijn algemene regels opgenomen waaronder de antidubbeltelbepaling en algemene regels voor afwijken bij omgevingsvergunning.
- In hoofdstuk 4 zijn de overgangsregels en is de slotregel opgenomen.

Een bestemmingsartikel is als volgt opgebouwd:

- Bestemmingsomschrijving
- Bouwregels
- Nadere eisen
- Afwijking van de bouwregels
- Specifieke gebruiksregels
- Afwijking van de gebruiksregels
- Omgevingsvergunning voor het uitvoeren van een werk, geen bouwwerk zijnde, of van werkzaamheden
- Wijzigingsbevoegdheden

# 6.4 Toelichting bestemmingen

#### 6.4.1 Wonen en Tuin

De bestemmingen Wonen en Tuin zijn toegekend aan het plangebied met de daarbij behorende tuin en erf. Hierbij is aangegeven dat een woningtype 'vrijstaand' en 'aaneen gebouwd' is toegestaan. Aan huis verbonden beroepen zijn ook toegestaan.

In de bouwregels wordt een onderscheid gemaakt tussen hoofdgebouw, bijgebouwen en carports. Deze begrippen worden nader omschreven in artikel 1 Begrippen. Het hoofdgebouw moet worden gebouwd binnen het bouwvlak. De bijgebouwen mogen ook daarbuiten staan, maar moeten wel voldoen aan diverse situeringseisen. Ook zijn diverse hoogte- en oppervlaktematen voorgeschreven.

#### 6.4.2 Verkeer en Groen

Deze bestemming regelt het openbare gebied, de wegen en groen.

#### 6.4.3 Archeologie 3

De dubbelbestemmingen Waarde - Archeologie 3 dient ter bescherming van archeologische waarden. Voor deze gronden geldt een onderzoeksplicht. Tevens is er een vergunningstelsel gekoppeld aan deze dubbelbestemming.

# HOOFDSTUK 7 UITVOERBAARHEID

# 7.1 Economische uitvoerbaarheid

De realisering van onderhavige bouwlocatie is een particulier initiatief. De aanleg en de exploitatie ervan, zullen voor de gemeente Bernheze geen negatieve financiële gevolgen hebben. De kosten van het plan komen geheel voor rekening van de initiatiefnemer.

De initiatiefnemer gaat de openbare ruimte – op onderstaande afbeelding met arcering aangegeven - binnen het plangebied verkopen aan de gemeente. De gemeente zal derhalve voor de inrichting, onderhoud en beheer gaan zorgen.

Voor het overige is de initiatiefnemer zich ervan bewust dat alle kosten die gemaakt worden in of ten behoeve van de procedure en de uitvoering voor rekening van de initiatiefnemer komen. Dit betreft onder meer de kosten voor de benodigde onderzoeken, de kosten voor het opstellen het bestemmingsplan en de legeskosten die voldaan dienen te worden.

Met de initiatiefnemers zal een planschadeverhaalsovereenkomst worden gesloten.

#### **Conclusie**

Het plan is financieel uitvoerbaar.

# 7.2 Maatschappelijke uitvoerbaarheid

Het bestemmingsplan heeft de wettelijke procedure doorlopen en is conform de wettelijke vereisten kenbaar worden gemaakt. Er zijn geen zienswijzen op het plan ingediend.