# Wijzigingsplan

# Wintermanshof naast 2, Duizel

Gemeente Eersel

# Wijzigingsplan

# Wintermanshof naast 2, Duizel

# Gemeente Eersel

Toelichting Bijlagen

Regels

Verbeelding

Datum: December 2020

#### Projectgegevens:

TOE03-SNL023-01A REG03- SNL023-01A TEK03- SNL023-01A

#### Identificatienummer:

NL.IMRO.0770.WPDWintermhof1006-VAST

Vastgesteld: 2 december 2020

# Toelichting

# Inhoud

| 1 | Inleiding                                   |                                                        |    |
|---|---------------------------------------------|--------------------------------------------------------|----|
|   | 1.1                                         | Aanleiding                                             | 1  |
|   | 1.2                                         | Situering plangebied                                   | 1  |
|   | 1.3                                         | Geldend bestemmingsplan                                | 1  |
|   | 1.4                                         | Bij het plan behorende stukken                         | 2  |
|   | 1.5                                         | Leeswijzer                                             | 2  |
| 2 | Bestaande situatie                          | 3                                                      |    |
|   | 2.1                                         | Ruimtelijke aspecten                                   | 3  |
|   | 2.2                                         | Functionele aspecten                                   | 3  |
| 3 | Planbeschrijving                            | 5                                                      |    |
|   | 3.1                                         | Het initiatief                                         | 5  |
|   | 3.2                                         | Toetsing aan de wijzigingsvoorwaarden                  | 7  |
| 4 | Beleid                                      | 9                                                      |    |
|   | 4.1                                         | Nationaal beleid                                       | 9  |
|   | 4.2                                         | Provinciaal beleid                                     | 10 |
|   | 4.3                                         | Gemeentelijk beleid                                    | 12 |
|   | 4.4                                         | Conclusie                                              | 17 |
| 5 | Milieuhygiënische en planologische aspecten | 19                                                     |    |
|   | 5.1                                         | Bodem                                                  | 19 |
|   | 5.2                                         | Archeologie                                            | 20 |
|   | 5.3                                         | Cultuurhistorie                                        | 20 |
|   | 5.4                                         | Water                                                  | 21 |
|   | 5.5                                         | Geluid                                                 | 25 |
|   | 5.6                                         | Luchtkwaliteit                                         | 26 |
|   | 5.7                                         | Externe veiligheid                                     | 27 |
|   | 5.8                                         | Flora en fauna                                         | 27 |
|   | 5.9                                         | Stikstofdepositie                                      | 28 |
|   | 5.10                                        | Hinderlijke bedrijvigheid                              | 29 |
|   | 5.11                                        | Gezondheid                                             | 29 |
|   | 5.12                                        | Geurhinder                                             | 32 |
|   | 5.13                                        | Spuitzones                                             | 33 |
|   | 5.14                                        | Milieueffectrapportage en vormvrije m.e.r.-beoordeling | 33 |
|   | 5.15                                        | Kabels en leidingen                                    | 35 |
| 6 | Uitvoerbaarheid                             | 37                                                     |    |
|   | 6.1                                         | Economische uitvoerbaarheid                            | 37 |
|   | 6.2                                         | Maatschappelijke uitvoerbaarheid                       | 37 |

#### **Bijlagen**

- 1. Verkennend bodemonderzoek Groenstraat 13A Duizel, Lankelma Geotechniek, 14 mei 2020.
- 2. Akoestisch onderzoek wegverkeerslawaai Wintermanshof ong. te Duizel, Tritium Advies, 24 april 2020.
- 3. Berekening stikstofdepositie Wintermanshof ongenummerd te Duizel, Tritium Advies, 29 april 2020.

Ligging en begrenzing plangebied (Bron: Google Maps 2020 en www.kadastralekaart.com)

# 1 Inleiding

# **1.1 Aanleiding**

Het plangebied van onderhavig wijzigingsplan betreft een perceel aan de Groenstraat te Duizel, waarvan het achterperceel aansluit op de straat Wintermanshof. De eigenaar is voornemens om op het perceel een seniorenwoning te bouwen aan de Wintermanshof.

De nieuwe woning past niet binnen de bestemming die is opgenomen in het geldende bestemmingsplan 'Kom Duizel'. In dit bestemmingsplan is wel een wijzigingsbevoegdheid voor dit achterperceel opgenomen, die de bouw van 1 woning onder voorwaarden mogelijk maakt.

Deze voorwaarden komen er, kort gezegd, op neer dat voor het initiatief een wijzigingsplan moet worden opgesteld, waarin wordt aangetoond dat het initiatief voldoet aan de eisen voor een goede ruimtelijke ordening.

Dit wijzigingsplan bevat de motivatie om aan te tonen dat de ontwikkeling past binnen de wijzigingsvoorwaarden.

# **1.2 Situering plangebied**

Het plangebied betreft de percelen kadastraal bekend gemeente Eersel, sectie N, nr. 647 (geheel) en 475 (gedeeltelijk). De oppervlakte van het plangebied bedraagt ca. 780 m2 .

# **1.3 Geldend bestemmingsplan**

Voor het plangebied geldt het bestemmingsplan 'Kom Duizel', dat door de gemeenteraad is vastgesteld op 27 september 2012. Ter plaatse geldt de enkelbestemming 'Wonen', maar zijn geen bouwmogelijkheden voor een nieuwe woning aanwezig.

Ook geldt hier de dubbelbestemming 'Waarde – archeologie 3'. Het gebied heeft de gebiedsaanduiding 'Wro-zone - wijzigingsgebied 3'. In artikel 29. zijn Burgemeester en wethouders bevoegd verklaard om de bestemming te wijzigen ten behoeve van de nieuwbouw van maximaal 1 woning mits wordt voldaan aan een aantal voorwaarden (de toetsing hiervan is opgenomen in hoofdstuk 3 van deze toelichting.

Fragment uit geldend bestemmingsplan 'Kom Duizel' met de wijzigingsbevoegdheid, waarbinnen het plangebied gesitueerd is.

# **1.4 Bij het plan behorende stukken**

Dit wijzigingsplan bestaat uit 3 onderdelen; te weten:

- Verbeelding. Op deze kaart is aangegeven welke bestemming het plangebied krijgt en is het bouwvlak aangeduid, waarbinnen de woning gebouwd kan worden. Ook zijn hier de maximale goot- en bouwhoogte aangegeven.
- Regels. Van toepassing zijn de regels van het moederplan 'Kom Duizel'. In de regels zijn de bouw- en gebruiksmogelijkheden opgenomen van de op de verbeelding aangegeven bestemming.
- Toelichting. In dit deel is het plan beschreven, gemotiveerd en verantwoord.

Het juridisch bindende deel van het wijzigingsplan wordt gevormd door de verbeelding samen met de regels. Het voorliggende deel is de toelichting.

## **1.5 Leeswijzer**

Dit wijzigingsplan sluit aan op de systematiek van het moederplan 'Kom Duizel'. Na deze inleiding volgt een hoofdstuk waarin de huidige situatie beschreven staat. In hoofdstuk 3 wordt de planbeschrijving gegeven. In hoofdstuk 4 wordt het initiatief getoetst aan relevant gemeentelijk en provinciaal beleid. In hoofdstuk 5 wordt ingegaan op de milieuhygiënische en planologische aspecten met betrekking tot de ontwikkeling. Ten slotte wordt in hoofdstuk 6 aandacht besteed aan de financiële en maatschappelijke uitvoerbaarheid van het plan.

# 2 Bestaande situatie

Om aan te tonen dat de nieuwe situatie goed past in de huidige ruimtelijke structuur is het van belang de huidige situatie te beschrijven. In dit hoofdstuk wordt de bestaande situatie beschreven, onderverdeeld in ruimtelijke aspecten en functionele aspecten.

# **2.1 Ruimtelijke aspecten**

De structuur van het landschap wordt gevormd door het beekdal ten westen van de kern, de oudere akkers rond de kern en de jonge heideontginningen op grotere afstand van het dorp. Het landschap ten noordwesten, noorden en oosten van Duizel heeft een open karakter. Ten westen van de kern, rond De Donksbergen, is een bosgebied aanwezig. Ook direct ten zuiden van Duizel liggen enkele bospercelen, die het bedrijventerrein aan de Ganzestaartsedijk afschermen van de A67 en het agrarische buitengebied. Ten zuidoosten van het dorp bevindt zich het Duysels Hof, een landgoed waar onder meer een woonhuis en stoeterij zijn gesitueerd.

In de bebouwingsstructuur van Duizel kan onderscheid worden gemaakt tussen de historische dorpslinten, de planmatig opgezette woonbuurten, de bedrijfspercelen aan de Ganzestaartsedijk en het Duysels Hof. De bebouwing in Duizel bestaat overwegend uit laagbouw. De ruimtelijke hoofdas in het dorp wordt gevormd door de historische linten Smitseind - Groenstraat. Aan de voorzijde van de kerk, waar deze linten bij elkaar komen, bevindt zich een pleinruimte waaraan diverse maatschappelijke voorzieningen zijn geclusterd. Op het plein is een kiosk gesitueerd.

De woonbuurt Lange Akkers, ten oosten van de route Smitseind/ Groenstraat, waar ok de Wintermanshof deel van uitmaakt, wordt gekenmerkt door een groene opzet en relatief jonge bebouwing. Centraal in de buurt ligt een relatief groot groen gebied. Ten noorden en zuiden van dit groene gebied zijn woningen in diverse typologieën gesitueerd. De woonbuurt wordt ontsloten vanaf de Meerstraat en de Akkerstraat.

# **2.2 Functionele aspecten**

Duizel is vooral een woonkern. In het dorpscentrum zijn enkele maatschappelijke voorzieningen gesitueerd: De St. Jan Geboortekerk, het dorpshuis De Smis en de Basisschool St. Jan. Aan de zuidzijde van het dorp bevindt zich een bedrijventerrein. De Wintermanshof ligt in een woongebied.

UrbiTom De Wintermanshof met linksachter het plangebied

Bestaande situatie

Nieuwe situatie

# 3 Planbeschrijving

In dit hoofdstuk wordt aandacht geschonken aan de beoogde ontwikkeling binnen het plangebied. Het initiatief wordt beschreven, inclusief de inpassing in de directe omgeving. Daarna wordt aangegeven hoe de vertaling naar het wijzigingsplan heeft plaatsgevonden.

# **3.1 Het initiatief**

# **3.1.1 Ruimtelijk**

De initiatiefnemers wonen aan de Groenstraat 13 te Duizel. Op hun achterperceel, dat grenst aan de Wintermanshof, willen zij een seniorenwoning oprichten.

De seniorenwoning is met de kopgevel naar de Wintermanshof gesitueerd en parallel aan de noordelijke perceelsgrens. Hierdoor staat de woning licht gedraaid ten opzichte van de overige bebouwing aan de Wintermanshof, waardoor de kopgevel vanaf de straat beter zichtbaar is en de woning beter bijdraagt aan de ruimtelijke beëindiging van deze doodlopende straat. Met de situering, parallel aan de noordelijke perceelsgrens, wordt de bestaande verkavelingsstructuur gerespecteerd en voegt het nieuwe pand zich dus in de bestaande ruimtelijke context.

De woning wordt uitgevoerd in 1 bouwlaag met zadeldak en is bescheiden van omvang. Het grondoppervlak bedraagt ca. 110 m2 (hoofdgebouw en bewoonde aanbouw).

Voorgevel Rechter zijgevel

Achtergevel Linker zijgevel

Begane grond Verdieping

#### **3.1.2 Functioneel**

#### **Bebouwing**

De nieuwe bebouwing betreft een vrijstaande seniorenwoning.

### **Ontsluiting en parkeren**

De gemeente heeft op 23 januari 2014 het Parkeerbeleidsplan Eersel vastgesteld. Daarin zijn parkeernormen opgenomen voor ruimtelijke ontwikkelingen, met ruimte voor de nodige flexibiliteit en maatwerk. Met dit parkeerbeleid is zo veel mogelijk vastgehouden aan de landelijke richtlijnen vanuit het CROW (Kenniscentrum voor verkeer, vervoer en infrastructuur). Met behulp van parkeernormen wordt de parkeereis bepaald voor ruimtelijke ontwikkelingen. Parkeernormen worden niet gebruikt om bestaande parkeerdruk in beeld te brengen of te corrigeren. De parkeereis is het totaal aan parkeerplaatsen waar een ontwikkeling in moet voorzien.

Voor de berekening van de parkeerbehoefte is uitgegaan van de parkeernormen, zoals opgenomen in het Parkeerbeleidsplan Eersel. Uitgangspunt is hierbij geweest dat de gemeente Eersel wordt aangemerkt als weinig stedelijk gebied (verstedelijkingscategorie 4 volgens het CBS) en dat het initiatief is gelegen in een zone die wordt aangemerkt als 'rest van de bebouwde kom'.

Voor vrijstaande woningen in Duizel wordt uitgegaan van een parkeernorm van 2.5 parkeerplaats per woning. Omdat het hier een kleine seniorenwoning betreft, die qua inhoud nogal afwijkt van een reguliere vrijstaande woning, is het voorstelbaar dat de parkeernorm iets naar beneden wordt bijgesteld.

Er is voorzien in een lange oprit (meer dan 16 m: 3 opstelplaatsen) met garage. Ingevolge het parkeerbeleidsplan mag deze oprit als 1,3 parkeerplaats worden gerekend.

Voorts is voorzien in een aanstrating op eigen terrein voor de voortuin. Samen met de aangrenzende oprit van de buurman (Wintermanshof 1a) ontstaat op deze wijze een verhard oppervlak met een minimale breedte van 5m. Op deze aanstrating kan derhalve geparkeerd worden, zonder dat er belemmeringen optreden voor de buurman.

Aldus wordt voorzien in 2.3 parkeerplaatsen, iets minder dan de norm voor reguliere vrijstaande woningen, maar voor een kleine seniorenwoning voldoende.

# **3.2 Toetsing aan de wijzigingsvoorwaarden**

De nieuwe woning past niet binnen de bestemming die is opgenomen in het geldende bestemmingsplan 'Kom Duizel'. In de regels van dit bestemmingsplan is een wijzigingsbevoegdheid opgenomen om de bestemming te wijzigen ten behoeve van de nieuwbouw van maximaal 1 woning per wijzigingsgebied. Burgemeester en wethouders bevoegd verklaard om de bestemming te wijzigen ten behoeve van de nieuwbouw van maximaal 1 woning mits wordt voldaan aan de volgende voorwaarden.

- *1. De ontwikkeling mag geen nadelige invloed hebben op de normale afwikkeling van het verkeer en geen onevenredige toename van de parkeerbehoefte veroorzaken.*  Het gaat om de toevoeging van 1 woning in een rustige woonwijk. Van nadelige invloed op de normale afwikkeling van het verkeer is derhalve geen sprake. Op eigen terrein wordt voorzien in voldoende parkeergelegenheid, zoals in dit hoofdstuk onder 'functionele aspecten' is verduidelijkt.
- *2. Er mag geen sprake zijn van milieuhygiënische belemmeringen.* In hoofdstuk 5 van deze toelichting wordt inzichtelijk gemaakt dat er geen sprake is van milieuhygiënische belemmeringen.
- *3. De woningbouw dient te passen binnen het gemeentelijke volkshuisvestingsbeleid.*  In hoofdstuk 4 is uiteengezet, dat dit het geval is.
- *4 De ontwikkeling dient inpasbaar te zijn vanuit stedenbouwkundig‐ruimtelijk oogpunt.*
- *5 Er dient rekening te worden gehouden met de gevolgen voor de waterhuishouding (wa‐ terkwaliteit en ‐kwantiteit).*
- In paragraaf 5.3 (Water) wordt verduidelijkt dat het plan voldoet aan het waterbeleid van gemeente en waterschap.
- *6 Er dient te worden aangetoond dat geen archeologische belemmeringen aanwezig zijn, dan wel dat bescherming van de aanwezige archeologische waarden voldoende is ge‐ waarborgd.*

 In paragraaf 5.2 is aangegeven waarom er geen archeologische belemmeringen zijn voor het plan.

- *7 De economische haalbaarheid dient te zijn gegarandeerd.*  In paragraaf 6.1 van deze toelichting is verduidelijkt hoe de economische haalbaarheid wordt geborgd.
- *8 Het hoofdgebouw dient zodanig te worden gesitueerd dat de op de verbeelding aan‐ geduide gevellijn niet naar de wegzijde en/of naar de zijde van openbaar groen wordt overschreden*
(zie voorgaande paragraaf 3.1) Het plan overschrijdt de aangeduide gevellijn niet.

- *9 De afstand van een hoofdgebouw tot de zijdelingse perceelsgrens mag aan beide zijden niet minder bedragen dan 3 m.*
 Het bouwplan voldoet aan deze voorwaarde. Ook in de verbeelding bij dit wijzigingsplan is een minimale afstand van het bouwvlak tot de zijdelingse perceelsgrenzen van 3m aangehouden. Als plangebied voor dit wijzigingsplan is de grens van de wijzigingsbevoegdheid in het moederplan 'Kom Duizel' aangehouden. De westelijke zijdelingse perceelsgrens van het perceel van de nieuwe woning (tot waar 3m wordt aangehouden vanuit het bouwvlak) ligt buiten het plangebied en dus buiten het gebied van de wijzigingsbevoegdheid. Hier geldt reeds een woonbestemming, waarin aan- en bijgebouwen mogelijk zijn.

- *10 De bouwhoogte van de woning mag niet meer bedragen dan 10 m.* Op de verbeelding is een maximale bouwhoogte opgenomen van 7 m.
Geconcludeerd kan worden dat aan de wijzigingsvoorwaarden uit het moederplan wordt voldaan.

# 4 Beleid

De voorgenomen ontwikkeling van het plangebied moet passen binnen het vigerend beleid op zowel nationaal, provinciaal, regionaal als gemeentelijk niveau. Voor de ontwikkeling en het plangebied zijn verschillende beleidsstukken relevant. Hierna zijn de belangrijkste bevindingen uit het beleid beschreven en wordt aangegeven hoe de ontwikkeling van het plangebied hierop inspeelt.

# **4.1 Nationaal beleid**

## **4.1.1 Structuurvisie Infrastructuur en Ruimte**

De Structuurvisie Infrastructuur en Ruimte (SVIR), die op 13 maart 2012 door de minister is vastgesteld, is de overkoepelende rijksstructuurvisie voor de ruimtelijke ontwikkeling van Nederland tot 2028, met een doorkijk naar 2040. Het rijksbeleid zoals opgenomen in de SVIR richt zich op het versterken van de internationale positie van Nederland en het behartigen van de nationale belangen, zoals de hoofdnetwerken voor personen- en goederenvervoer, energie, natuur, waterveiligheid, milieukwaliteit en bescherming van het werelderfgoed. Het beleid met betrekking tot verstedelijking, groene ruimte en landschap laat het Rijk, onder het motto 'decentraal wat kan, centraal wat moet', over aan provincies en gemeenten. Sturing op verstedelijking, waaronder afspraken over binnenstedelijk bouwen, rijksbufferzones en doelstellingen voor herstructurering, heeft het Rijk grotendeels losgelaten. Er is enkel nog sprake van een 'ladder voor duurzame verstedelijking', die is vastgelegd in het Besluit ruimtelijke ordening.

Het Rijk streeft naar een concurrerend, bereikbaar, leefbaar en veilig Nederland, door middel van een krachtige aanpak die ruimte geeft aan regionaal maatwerk, de gebruiker voorop zet, investeringen prioriteert en ruimtelijke ontwikkelingen en infrastructuur met elkaar verbindt. Om dit doel te bereiken, werkt het Rijk samen met andere overheden. In de SVIR zijn ambities tot 2040 en doelen, belangen en opgaven tot 2028 geformuleerd. In de realisatieparagraaf van de SVIR zijn per nationaal belang de instrumenten uitgewerkt die hiervoor worden ingezet. Eén van deze instrumenten is het Besluit algemene regels ruimtelijke ordening (Barro).

## **4.1.2 Ladder duurzame verstedelijking**

Op 1 oktober 2012 is in het Besluit ruimtelijke ordening (Bro) de 'ladder voor duurzame verstedelijking' als motiveringseis opgenomen. Doel van deze stapsgewijze motivering van een initiatief is het bereiken van een goede ruimtelijke ordening door optimale benutting van de ruimte in stedelijke gebieden. Het Rijk wil met de introductie van de ladder vraaggerichte programmering bevorderen. De ladder beoogt een zorgvuldige afweging en transparante besluitvorming bij alle ruimtelijke en infrastructurele besluiten.

Sinds 1 juli 2017 is de 'nieuwe' ladder voor duurzame verstedelijking in werking getreden. De traditionele drie opeenvolgende treden van 'de ladder' zijn hierbij komen te vervallen. De belangrijkste wijzigingen van de voorgaande regeling betreffen:

- De begrippen 'actuele' en 'regionale' zijn geschrapt.
- De nieuwe Ladder bevat geen treden meer. De treden 1 en 2 zijn samengevoegd en trede 3 is geschrapt.
- Voor ontwikkelingen buiten bestaand stedelijk gebied geldt een uitgebreide motiveringsplicht.
- Er is een nieuw artikellid toegevoegd voor de Laddertoets bij uitwerkings- en wijzigingsplannen. De Laddertoets kan dan worden doorgeschoven naar het moment van vaststelling van het wijzigings- of uitwerkingsplan.
- De huidige definities worden niet gewijzigd. De uitgezette lijn in de jurisprudentie blijft hiermee in stand.

Deze wijziging heeft als doel de regeling te vereenvoudigen, waarbij de effectiviteit van het instrument behouden moet blijven. Een onderzoek naar de behoefte heeft slechts tot doel na te gaan of de vestiging van een dienst in overeenstemming is met een goede ruimtelijke ordening. De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling. Indien het bestemmingsplan die ontwikkeling mogelijk maakt buiten het bestaand stedelijk gebied, is een motivering waarom niet binnen het bestaand stedelijk gebied in die behoefte kan worden voorzien vereist.

Uit jurisprudentie blijkt dat kleinschalige woningbouwplannen niet als een 'nieuwe stedelijke ontwikkeling' kunnen worden aangemerkt. Zo heeft de Afdeling Bestuursrechtspraak van de Raad van State (AbRvS) aangegeven dat een ontwikkeling van 11 woningen en 16 parkeerplaatsen niet als stedelijke ontwikkeling wordt aangemerkt (d.d. 16 september 2015, ECLI:NL:RVS:2015:2921 (gemeente Aa en Hunze)).

Dit bestemmingsplan betreft de realisatie van 1 seniorenwoning. Het plan ligt binnen stedelijk gebied. Gelet op bovenstaande uitspraken kan onderhavige ontwikkeling niet worden aangemerkt als een 'nieuwe stedelijke ontwikkeling' in de zin van het Bro.

# **Conclusie**

Gelet op de hierboven vermelde feiten kan een toets aan de ladder achterwege blijven.

# **4.2 Provinciaal beleid**

# **4.2.1 Structuurvisie**

Op 1 oktober 2010 hebben de Provinciale Staten de Structuurvisie Ruimtelijke Ordening (SVRO) voor de provincie Noord-Brabant vastgesteld. De SVRO bevat de hoofdlijnen van het provinciaal ruimtelijk beleid tot 2025 (met een doorkijk naar 2040). De visie is bindend voor het ruimtelijk handelen van de provincie Noord-Brabant en vormt de basis voor de wijze waarop de provincie de instrumenten inzet die de Wet ruimtelijke ordening biedt. Eén van deze instrumenten is de provinciale verordening. In de Verordening Ruimte zijn de kaderstellende elementen uit de SVRO vertaald in concrete regels die van toepassing zijn op (gemeentelijke) bestemmingsplannen.

De SVRO gaat in op de ruimtelijke kwaliteiten van de provincie Noord-Brabant. Mens, markt en milieu zijn binnen de provincie in evenwicht. Daarom kiest de provincie in haar ruimtelijke beleid tot 2025 voor de verdere ontwikkeling van gevarieerde en aantrekkelijke woon- , werk- en leefmilieus en voor een kennisinnovatieve economie met als basis een klimaatbestendig en duurzaam Brabant. Het principe van behoud en ontwikkeling van het landschap is in de structuurvisie de 'rode' draad die de ruimtelijke ontwikkelingen stuurt. De provincie wil het contrastrijke Brabantse landschap herkenbaar houden en verder versterken. Daarom wordt ingezet op de ontwikkeling van robuuste landschappen, een beleefbaar landschap vanaf het hoofdwegennet en behoud en versterking van aanwezige landschapskwaliteiten.

Binnen de stedelijke structuur worden twee ontwikkelingsperspectieven onderscheiden:

- stedelijk concentratiegebied (stedelijke regio's): in het stedelijk concentratiegebied, inclusief de bijbehorende zoekgebieden voor verstedelijking, wordt de bovenlokale verstedelijkingsbehoefte opgevangen. Enerzijds om de steden voldoende draagvlak te geven voor hun functie als economische en culturele motor, anderzijds om het dichtslibben van het landelijk gebied tegen te gaan;
- overig stedelijk gebied (landelijke regio's): het overig stedelijk gebied, met de bijbehorende zoekgebieden voor verstedelijking, voorziet in de opvang van de lokale verstedelijkingsbehoefte. Grootschalige verstedelijking is ongewenst en voor woningbouw geldt het principe 'bouwen voor migratiesaldo-nul'.

Bij de opvang van de verstedelijkingsbehoefte wordt het accent sterker verlegd van nieuwe uitleg naar het bestaand stedelijk gebied, door in te zetten op herstructurering en onderhoud. Beheer en (her)ontwikkeling van de bestaande voorraad vragen specifieke aandacht. Er wordt ingezet op zorgvuldig ruimtegebruik door de ruimte binnen het bestaand bebouwd gebied zo goed mogelijk te benutten. Hierbij dient rekening te worden gehouden met de gebiedskenmerken en kwaliteiten van de omgeving. Gemeenten en de provincie voeren in regionaal verband overleg om te komen tot een goede afstemming van de stedelijke ontwikkelingen (wonen, werken en voorzieningen) binnen de regio.

De Structuurvisie Ruimtelijke Ordening is nader uitgewerkt in de Interim Omgevingsverordening Noord Brabant. Dit is één van de uitvoeringsinstrumenten voor de provincie Noord-Brabant om bovenstaande doelen te realiseren. In de Interim Omgevingsverordening Noord Brabant zijn kaderstellende elementen uit het provinciaal beleid vertaald in regels die van toepassing zijn op gemeentelijke bestemmingsplannen. De Interim Omgevingsverordening wordt hierna besproken.

## **Conclusie**

Op de structuurvisiekaart ligt het plangebied in een gebied aangemerkt als 'stedelijk gebied' en voorziet in de opvang van de lokale verstedelijkingsbehoefte. Dit zal in navolgende paragrafen verder verduidelijkt worden. Het plan past binnen het beleid van de SVRO.

#### **4.2.2 Interim Omgevingsverordening Noord Brabant**

In de Wet ruimtelijke ordening (Wro) is vastgelegd hoe de bevoegdheden op het gebied van ruimtelijke ordening zijn verdeeld tussen rijk, provincies en gemeenten. De provincie kan door middel van een planologische verordening regels formuleren waarmee gemeenten bij het opstellen van ruimtelijke plannen rekening moeten houden.

Tot voor kort was dit voor de provincie Noord-Brabant de Verordening ruimte Noord Brabant.

Inmiddels is op 25 oktober 2019 een Interim Omgevingsverordening Noord Brabant vastgesteld. Deze Interim Omgevingsverordening loopt vooruit op het van kracht worden van de Omgevingswet. Voordat de Omgevingswet in werking treedt, wordt de definitieve omgevingsverordening vastgesteld. Deze definitieve verordening wordt tegelijk met de Omgevingswet van kracht. In de definitieve verordening worden, in tegenstelling tot de interim verordening, ook beleidswijzigingen verwerkt. Uitgaande van de huidige planning van de Omgevingswet wordt de definitieve omgevingsverordening in november 2020 vastgesteld.

Net zoals de Omgevingswet een groot aantal wetten vervangt, zo vervangt de Brabantse omgevingsverordening diverse provinciale verordeningen. De Interim omgevingsverordening vervangt de Provinciale milieuverordening, Verordening natuurbescherming, Verordening Ontgrondingen, Verordening water, Verordening wegen en ook de Verordening ruimte.

De regels van de Interim Omgevingsverordening zijn er, in lijn met het beleid van de SVRO (die op termijn vervangen zal worden door de Omgevingsvisie), op gericht om het leeuwendeel van de stedelijke ontwikkelingen plaats te laten vinden in de stedelijke regio's en in het bestaand stedelijk gebied. De begrenzingen van de stedelijke en landelijke regio's zijn vastgelegd in de kaarten behorende bij de Interim Omgevingsverordening. In de verordening zijn ook het bestaand stedelijk gebied, de zoekgebieden voor stedelijke ontwikkeling en de ecologische hoofdstructuur begrensd.

Het besluitgebied van voorliggend wijzigingsplan is op de kaarten behorende bij de Interim Omgevingsverordening aangeduid als stedelijk gebied.

### **Conclusie**

Het voornemen tot ontwikkeling van 1 woning is in lijn met het beleid uit de Interim Omgevingsverordening Noord Brabant. Het is gesitueerd in stedelijk gebied en voldoet daarmee aan het beleid dat stedelijke ontwikkeling als hoofdregel alleen mogelijk is binnen vastgesteld bestaand stedelijk gebied en zodoende zorgvuldig ruimtegebruik te bevorderen. De woningbouw in het plan is opgenomen in het gemeentelijk woningbouwprogramma, zoals ook in de paragraaf over de gemeentelijke woonvisie in dit hoofdstuk wordt verduidelijkt.

## **4.3 Gemeentelijk beleid**

### **4.3.1 Omgevingsvisie Eersel 1.0**

De omgevingsvisie Eersel 1.0 is een eerste stap in voorbereiding op het in werking treden van de nieuwe Omgevingswet in januari 2021. De gemeente streeft naar een open en

transparante cultuur waarbij de inwoners centraal staan. Een integrale omgevingsvisie is hierbij een onmisbare schakel. Met deze visie op de fysieke leefomgeving in Eersel toont de gemeente haar ambities. De gemeente wil laten zien welke kwaliteiten er liggen in Eersel en hoe zij om wil gaan met de ontwikkelingen die in de toekomst op ons af komen. Door op deze wijze openheid van zaken te geven, willen zij betrokkenheid en initiatieven van inwoners stimuleren.

Bij ieder volgend beleids- of visiedocument dat de gemeente opstelt, zal zij zichzelf expliciet de vraag stellen: is dit in lijn met onze visie op de leefomgeving of is dit een aanvulling op deze visie? Deze 'check' om integraal te blijven denken en om voortdurend oog te houden voor alle dilemma's waar wij als maatschappij voor staan. Iedere nieuwe versie van de omgevingsvisie vormt zo een verrijking ten opzichte van de vorige.

In de Omgevingsvisie 1.0 zijn het bestaande beleid en de ontwikkelingen gebundeld. Er worden hier nog geen nieuwe beleidskeuzes gemaakt of een heel andere koers ingezet.

### **4.3.2 Structuurvisie 2011**

Op 3 april 2012 heeft de gemeenteraad de Structuurvisie 2011 vastgesteld. In de structuurvisie is het bestaande ruimtelijke beleid bijeengebracht. Zo maken De StructuurvisiePlus (vastgesteld op 17 december 2002) en het Landschapsontwikkelingsplan (vastgesteld op 15 mei 2007) deel uit van de nieuwe structuurvisie.

Een belangrijk onderdeel van de structuurvisie is de bijdrage van nieuwe stedelijke ontwikkelingen aan de landschappelijke kwaliteit, doordat de structuurvisie een relatie legt tussen de stedelijke ontwikkelingsmogelijkheden en de voorgenomen ruimtelijke verbeteringsprojecten in het buitengebied.

In de kernen is het beleid gericht op versterking van de woonfunctie van de kernen van Eersel door vrijkomende locaties en open plekken, die een beperkte ruimtelijke kwaliteit bezitten en geen belangrijke bijdrage leveren aan de ruimtelijke structuur van de wijk, in te vullen met woningen in combinatie met kwalitatief groen. Op deze wijze kan de ruimtelijke kwaliteit van deze plekken verbeterd worden en kan een positieve impuls worden gegeven aan de ruimtelijke structuur van de wijk.

Onderhavig plan draagt bij aan de versterking van de woonfunctie in Duizel door benutting van een open plek, waarvoor in het geldende bestemmingsplan middels een wijzigingsbevoegdheid reeds een woonfunctie is voorzien.

#### **Conclusie**

Het initiatief betreft een inbreiding/intensivering in de bestaande bebouwingskern die leidt tot een versterking van de woonfunctie. Het onderhavige initiatief is daarmee passend binnen de gemeentelijke structuurvisie.

#### **4.3.3 Kempische visie op wonen 2019 ‐ 2023**

In maart 2019 is door de samenwerkende Kempengemeenten Eersel, Bladel, Bergeijk en Reusel-De Mierden de Kempische Visie op wonen 2019-2023 vastgesteld. Door Eersel is dit op 12 maart gebeurd. Deze vervangt de individuele woonvisies van deze gemeente die tot dan het geldend beleidskader vormden.

De provincie vraagt van iedere subregio in haar Brabantse Agenda Wonen (2017) een regionaal perspectief op de woningmarkt. Met deze Kempische visie op wonen wordt dit subregionaal perspectief gegeven.

De afgelopen jaren heeft de woningmarkt grote veranderingen doorgemaakt. Van de crisis waarin de huizenmarkt zich vijf jaar geleden bevond, is al lang geen sprake meer. Woningprijzen stijgen en nieuwbouwprojecten raken snel verkocht. De vraag naar woningen is zeer groot. Zelfs zodanig dat het woningaanbod in de bestaande voorraad sterk is afgenomen. De sterke economische groei die Eindhoven Brainport doormaakt, heeft dus zowel positieve- als negatieve kanten voor de woningmarkt.

Doordat de woningen in de Kempen relatief groot zijn, ligt de gemiddelde prijs van een koopwoning ook hoog. Het aanbod in het betaalbare prijssegment is beperkt. Hierdoor zijn de doorstroommogelijkheden, bijvoorbeeld vanuit een sociale huurwoning naar een koopwoning, beperkt. De Kempengemeenten willen de mogelijkheden benutten om het woningaanbod in het middensegment te vergroten. Dat kan via betaalbare koop- of particuliere huurwoningen, maar ook door ruimte te bieden aan (bewoners)initiatieven voor vernieuwende woonvormen.

De verwachting is dat vooral de komende tien jaar nog woningen moeten worden toegevoegd. Na die periode neemt de huishoudensgroei (en daarmee de woningbehoefte) langzaam maar zeker af. Het is daarom zaak om zorgvuldig met het ruimtegebruik (wonen, werken, recreëren, groen) om te gaan. Daarnaast betekenen deze trends dat de Kempengemeenten hun focus steeds meer moeten verleggen van nieuwbouw naar het investeren in de kwaliteit van de bestaande woningvoorraad.

#### **Speerpunten**

Voor de komende jaren zien de 4 Kempengemeenten vijf speerpunten voor de regionale woningmarkt:

### **1. Versnellen van de bouwproductie, op een zorgvuldige manier.**

Gelet op de huidige druk op de woningmarkt is er snel behoefte aan nieuwe woningen. Maar daarbij willen de 4 Kempengemeenten zorgvuldig omgaan met hun groene, dorpse woonmilieu. Daarom wordt primair ingezet op woningbouw op herbestemmingslocaties binnen bestaand stedelijk gebied:

- De 4 Kempengemeenten willen ruimte bieden om invulling te geven aan de vraag naar ongeveer 2.440 extra woningen voor de Kempen in de komende tien jaar. Daarmee is de Provinciale woningbehoefteprognose (2017) richtinggevend voor de toekomstige woningbehoefte in de Kempen. Gestreefd wordt naar één regiobreed gehanteerd afwegingskader voor woningbouwinitiatieven. Nieuwe initiatieven worden daarmee voornamelijk op basis van kwalitatieve criteria beoordeeld.
- In het na te streven afwegingskader wordt rekening gehouden met de geuite kwalitatieve woningbehoefte conform het woningbehoefteonderzoek in de Metropoolregio Eindhoven en de accenten per gemeente. Dat betekent dat sterk wordt ingezet op het

vergroten van het aanbod aan kleine, betaalbare woningen, gericht op starters en 1+2 persoonshuishoudens van 55 jaar en ouder.

- De Kempengemeenten streven naar het zoveel mogelijk realiseren van woningbouw op inbreidingslocaties. Onder voorwaarden blijft het wel mogelijk om op uitbreidingslocaties te bouwen, bijvoorbeeld als een kern niet over inbreidingslocaties beschikt of om beeldbepalend openbaar groen in de bebouwde kom te beschermen.
**2. Behoud voor betaalbaar wonen.** De sterke economische groei in Brainport Eindhoven leidt tot sterke prijsstijgingen in de koopsector, ook in de Kempen. Daarom willen de Kempengemeenten de komende jaren extra aandacht voor het vergroten van het aantal betaalbare koop- en huurwoningen:

- Minimaal 40% van de totale woningbouwopgave wordt in het sociale segment (huur en koop) gerealiseerd.
- Bij substantiële nieuwbouwprojecten (> 10 woningen) minimaal 20% sociale huur (exclusief Ruimte voor Ruimte).
- We maken bij voorkeur regionale prestatieafspraken met daarbij concrete maatregelen om de doorstroming naar de particuliere sector te vergroten.
- Monitoren van de doorstroming in de sociale huur en zo nodig maken van aanvullende nieuwbouwafspraken voor de sociale huur als de doorstroming niet / onvoldoende op gang komt.
- Regionaal wordt de grondprijs voor sociale huur afgestemd die realisatie van voldoende sociale huurwoningen tegen een goede basiskwaliteit mogelijk maakt (in samenhang onderzoeken met mogelijkheden om tot tweehurenbeleid over te gaan).
- Onderzoeken mogelijkheden voor nieuwe woningbouwconcepten / tijdelijke woonvormen
- Onderzoeken mogelijkheden en behoefte voor de ontwikkeling van Tiny Houses en vastleggen van kwalitatieve kaders
- Gemeenten gaan samen met woningcorporaties in gesprek over het aansluiten bij het urgentie- en toewijzingsbeleid voor de MRE-regio.
- Particuliere investeerders worden door de regio gefaciliteerd om komende tien jaar extra particuliere huurwoningen te realiseren.
- Met woningcorporaties worden bij voorkeur regionale prestatieafspraken gemaakt over het huisvesten van vergunninghouders. Uitgangspunt is dat de gemeentelijke taakstelling primair in de sociale huur wordt ingevuld. Als dat niet mogelijk is, gaan de gemeenten op zoek naar alternatieven binnen de particuliere woningvoorraad.

# *3. Zorg voor elkaar faciliteren.*

Onze inwoners zijn betrokken bij elkaar en helpen waar dat nodig is. Daardoor zijn er in de basis goede voorwaarden om het langer zelfstandig wonen mogelijk te maken. De komende jaren willen de 4 Kempengemeenten sterker inzetten op het vergroten van het aantal levensloopbestendige woningen, zowel in de nieuwbouw als bestaande voorraad:

- Nieuwe woningen dienen minimaal te voldoen aan het Basispakket WoonKeur en voor de vijf grote kernen (Bladel, Eersel, Bergeijk, Reusel en Hapert) geldt het Pluspakket
als uitgangspunt. Initiatieven die zich aantoonbaar richten op het betaalbare starterssegment krijgen hierbij een uitzonderingspositie.

- We streven naar meer bewustwording onder ouderen (vanaf 65 jaar) in de Kempenregio door ze te adviseren over levensloopgeschikte maatregelen, ze wegwijs te maken over de mogelijkheden met betrekking tot de financiering van aanpassingen aan de woning en het informeren over de mogelijkheden en gevolgen (financieel) bij het verhuizen naar een meer passende (kleinere, levensloopgeschiktere) woning.
- Met zorgpartijen worden mogelijkheden bekeken om initiatieven om de sociale en fysieke woonomgeving beter in te richten op het langer zelfstandig wonen breder over de regio uit te rollen.
- We gaan afspraken maken over de samenwerking in 'DOOR' samen met zorginstanties en corporaties, om zo belemmeringen tussen de overgang van beschermd wonen en zelfstandig wonen te verminderen.
- We willen eventuele belemmeringen bij het ontwikkelen van mantelzorgwoningen wegnemen en de mogelijkheden voor deze woonvorm meer onder de aandacht brengen.

# *4. Wij zijn klaar voor de toekomst.*

Onze regionale Klimaatvisie geeft het al aan; wij zijn ambitieus als het gaat om het verduurzamen van onze woonomgeving. In 2025 willen de 4 Kempengemeenten energieneutraal zijn. Om dat te halen moet de komende jaren een stapje extra gezet worden. Met elkaar willen we concrete ambities voor het verduurzamen van onze huur- en koopwoningvoorraad komen:

- We gaan met energieleveranciers in gesprek om te kijken of de benodigde randvoorwaarden om deze duurzaamheidseisen in de nieuwbouw te realiseren, aanwezig zijn.
- Gezamenlijke, regionale aanpak om particuliere eigenaren bewust te maken van belang en mogelijkheden om woningen energiezuiniger te maken en bewust met energie verbruik om te gaan
- Opstellen Warmtevisie voor het aardgasloos maken van bestaande wijken
- Onderzoeken aanpak bestaande huurvoorraad
	- Met concrete aanpak, meetbare doelen en instrumenten per buurt
	- Bewustwording energiegedrag in de woning
	- In overleg met commerciële verhuurders over verduurzaming particuliere huurvoorraad

# *5. Werken én wonen.*

De regio Eindhoven is de economische koploper van Nederland. Nergens is de economische groei zo groot als hier. Daarmee worden ook veel buitenlandse werknemers aangetrokken die op zoek zijn naar een woning in de brede regio; zowel in het goedkope- als dure prijssegment. De 4 Kempengemeenten willen de woonmogelijkheden voor deze werknemers vergroten, zodat mogelijke 'lasten' afnemen en de 'lusten' toenemen:

- Er wordt een regionaal afwegingskader opgesteld voor huisvesting van arbeidsmigranten op. Daarin nemen worden kwaliteitscriteria opgenomen waaraan nieuwe initiatieven worden getoetst.
- Onwenselijke huisvestingslocaties voor arbeidsmigranten worden in kaart gebracht. Met werkgevers gaan we in gesprek over het sluiten van deze locaties.
- We maken afspraken met Brainport over het intensiveren van de informatie-uitwisseling over de woningbehoefte van kenniswerkers in die werken in de regio Eindhoven Brainport.

# **Toetsing**

Het gaat met 1 woning om een kleine toevoeging aan het woningbouwprogramma van de gemeente Eersel om te voorzien in de, in de Kempische visie op wonen aangegeven behoefte voor Eersel tot 2028 van 460 woningen. Het betreft een binnenstedelijke herstructurering, waarbij voorzien wordt in 1 seniorenwoning. Hiermee wordt invulling gegeven aan wonen voor doelgroepen als senioren en starters. De woningen worden aardgasloos uitgevoerd.

## **Conclusie**

Het plan is passend binnen de Kempische visie op wonen 2019 – 2023.

## **4.4 Conclusie**

De provincie stelt in haar beleid ten aanzien van de ruimtelijke ontwikkeling van Eersel dat het bestaand stedelijk gebied een belangrijke rol vervult voor het accommoderen van de stedelijke ruimtevraag. Stedelijke herstructurerings- en intensiveringprocessen zijn in principe overal binnen het bestaand stedelijk gebied mogelijk. De voorgestane herontwikkeling van het plangebied past derhalve binnen het provinciaal beleid.

Het initiatief past binnen het gemeentelijk beleid. Het geldende bestemmingsplan voorziet ter plaatse van het plangebied niet in directe bouwmogelijkheden voor 1 nieuw te bouwen woning. Wel is voorzien in het mogelijk maken van de bouw van een nieuwe woning door gebruik te maken van een wijzigingsbevoegdheid in het geldende bestemmingsplan. Om die redenen is voorzien in voorliggend wijzigingsplan.

# 5 Milieuhygiënische en planologische aspecten

Op grond van het bepaalde in het Besluit ruimtelijke ordening (Bro) is het bij het opstellen van een bestemmingsplan verplicht om inzicht te bieden in de relevante planologische en milieuhygiënische aspecten. In dit hoofdstuk is een verantwoording voor deze aspecten opgenomen.

# **5.1 Bodem**

Lankelma Geotechniek heeft een verkennend bodemonderzoek verricht in het plangebied. De onderzoeksresultaten zijn beschreven in de rapportage van 14 mei 2020, die als bijlage bij deze toelichting is gevoegd. De onderzoeksresultaten zijn als volgt samen te vatten:

## **Grond**

Op basis van het uitgevoerde bodemonderzoek kan worden geconcludeerd dat in zowel de zintuiglijk schone bovengrond als ondergrond geen van de geanalyseerde parameters verhoogd zijn

aangetoond. Op basis van het Besluit bodemkwaliteit kan de milieuhygiënische kwaliteit van beide grondmengmonsters indicatief als klasse AW2000 beschouwd worden.

### **Grondwater**

In het grondwater uit peilbuis B01 is analytisch een licht verhoogd gehalte met barium aangetoond. Deze overschrijdt de streefwaarde, doch niet de interventiewaarde.

## **Asbest in grond**

In het kader van dit onderzoek is geen specifiek onderzoek (conform NEN5707) verricht naar het voorkomen van asbest in de grond en op het maaiveld. Wel heeft een indicatieve inspectie van het terrein plaatsgevonden. In de vrijkomende grond en op het maaiveld zijn geen asbestverdachte (plaat)materialen aangetroffen. Het voorliggende onderzoek doet echter geen bindende uitspraak over de aan- of afwezigheid van asbest in de bodem binnen de onderzoekslocatie.

#### **Toetsing hypothese**

De hypothese 'onverdacht' kan op basis van de resultaten, slechts licht verhoogde gehalten in het grondwater, formeel worden aanvaard.

#### **Nader bodemonderzoek**

Op basis van voornoemde samenvatting en conclusies is nader bodemonderzoek vanuit milieuhygiënisch oogpunt gezien niet aan de orde.

#### **Conclusie en aanbevelingen**

Middels onderhavig bodemonderzoek is de milieuhygiënische kwaliteit van de grond en het grondwater vastgelegd. In het kader van de Wet bodembescherming zijn geen aanvullende procedures noodzakelijk. Op basis van de bevindingen uit het bodemonderzoek geeft Lankelma aan dat er vanuit milieuhygiënisch oogpunt derhalve geen belemmeringen c.q. beperkingen voor de geplande nieuwbouw op deze locatie.

Wanneer men (graaf)werkzaamheden en/of wijzigingen uit gaat voeren, dient men rekening te houden met de volgende zaken:

- wanneer men grond van de locatie wil afvoeren dient men rekening te houden met afzetkosten. Een acceptant van de grond kan een aanvullend onderzoek eisen (lees partijkeuring). Op basis van dit onderzoek worden zowel de bovengrond als de ondergrond indicatief beoordeeld als klasse AW2000;
- het verlenen van een omgevingsvergunning is ter competentie aan het bevoegd gezag.

# **5.2 Archeologie**

In het geldende bestemmingsplan 'Kom Duizel' heeft het perceel een dubbelbestemming 'Waarde – Archeologie 3'. Voor deze bestemming is bepaald dat de aanvrager van een omgevingsvergunning voor het bouwen van bouwwerken met een oppervlakte groter dan 250 m² en een diepte van meer dan 0,3 m onder maaiveld, een rapport dient te overleggen, waarin wordt aangetoond dat geen archeologische waarden worden verstoord.

Uitgaande van de maximale bebouwingsmogelijkheden (bouwvlak op 3m afstand van de zijdelingse perceelsgrens, 15 m diep voor de hoofdbebouwing en maximaal 100 m2 aan- en bijbouwen), bedraagt het oppervlak niet meer dan ca. 235 m2 .

Het grondoppervlak van de woning in het bouwplan, zoals opgenomen in het hoofdstuk 'planbeschrijving' van deze toelichting bedraagt slechts ca. 110 m2 . De 250 m2 wordt dus altijd onderschreden, dus is archeologisch onderzoek niet aan de orde.

## **Conclusie**

Vanwege archeologie zijn er geen belemmeringen voor de bouw van een woning.

## **5.3 Cultuurhistorie**

Het gemeentelijk beleid inzake cultuurhistorie is opgenomen in de erfgoedkaart van de Omgevingsdienst Zuidoost Brabant (ODZOB).

Op de cultuurhistorische beleidskaart, die hiervan onderdeel uitmaakt, is het dorp Duizel aangeduid met Categorie 2: Object of gebied met een zeer hoge cultuurhistorische waarde.

Op basis van de bekende historische gegevens en/of de landschappelijke ligging zoals aangeduid op de gemeentelijke erfgoedkaart, kunnen deze objecten of gebieden gezien worden als belangrijke elementen van de regionale identiteit. Deze cultuurhistorische waarden verdienen het om behouden te worden, maar vooral ook om als inspiratiebron te worden gebruikt bij nieuwe ruimtelijke ontwikkelingen. De aanwezige cultuurhistorische waarden mogen in principe niet worden verstoord of vernietigd. Nieuwe ontwikkelingen moeten zo mogelijk de cultuurhistorische waarden versterken. Bij gebouwen geldt dat onderhoud en versterken voor vernieuwen en ontwikkelen gaat en dat vernieuwen en ontwikkelen geschiedt vanuit en met respect voor de cultuurhistorische waarden.

### **Conclusie**

Het bouwplan, waarvoor dit wijzigingsplan is opgesteld, wordt gerealiseerd in de achtertuin van een bestaande woning en voegt zich in de ruimtelijke structuur van de bestaande straat Wintermanshof. Zoals de gevelaanzichten in de planbeschrijving laten zien (hoofdstuk 3) is de massavorm van 1 bouwlaag met zadeldak en een gevelopbouw met gaten in metselwerk (traditionele architectuur) in overeenstemming met massavorm en gevelopbouw van de andere woningen aan de Wintermanshof.

Het bouwinitiatief past derhalve in de cultuurhistorisch waardevolle omgeving van Duizel en tast geen cultuurhistorische waarden aan.

## **5.4 Water**

Bij elke ruimtelijke ontwikkeling is de opstelling van een waterparagraaf verplicht gesteld, mede in relatie tot de watertoets. In deze paragraaf wordt verwoord hoe er in het plan met de aspecten water en ruimte rekening wordt gehouden, in relatie tot enerzijds het waterbeleid en anderzijds de waterhuishouding.

#### **5.4.1 Beleid gemeente Eersel – vGRP 2016‐2021**

Om de rioleringszorg uit te voeren zijn in het verbreed gemeentelijk rioleringsplan (vGRP) 2016-2021 ambities benoemd op het gebied van doelmatig beheer, milieu en duurzaamheid, inzameling en transport van afvalwater en hemelwater, het technisch beheer van de rioleringssystemen en financiën.

Enkele ambities betreffen het vergroten van de duurzaamheid van de rioleringszorg, het monitoren van wateroverlast, afkoppelen van verhard oppervlak en doelmatig beheer van de riolering. Deze ambities zijn vertaald naar speerpunten en maatregelen die waterschap in de beleidsperiode gaat invullen.

Speerpunten voor de periode 2016-2021 zijn het inzichtelijk maken van de staat van de riolering, het opstellen van strategische (vervangings-) planningen en samenwerking met de partners in de afvalwaterketen. De maatregelen hierbij betreffen onder andere het invullen van afkoppelmogelijkheden, het opstellen van een hemelwaterbeleid, het actueel houden van de beheergegevens, het opstellen van een beheervisie en een onderzoek naar klimaatbestendigheid van de riolering.

In het VGRP staat het volgende aangegeven over de verwerking van hemelwater Bij het afkoppelbeleid wordt onderscheid gemaakt tussen bestaand gebied, nieuwbouw, inbreidingen en buitengebied. Onderstaand is hier invulling aangegeven, nadere uitwerking hiervan vindt plaats in een hemelwaterbeleidsplan, zie verder hoofdstuk 0. Uitgangspunt hierbij is de onderstaande voorkeursvolgorde: 1. Hergebruik 2. Vasthouden / infiltreren 3. Bergen en afvoeren 4. Afvoeren naar oppervlaktewater (direct of indirect) 5. Afvoeren naar de riolering Met de inwerkingtreding van de 'Algemene regels Keur Waterschap De Dommel 2015' per 1 maart 2015, vervalt vanuit het waterschap de watertoets voor in- of uitbreiding kleiner dan 2.000 m². In het nog te ontwikkelen hemelwaterbeleid legt de gemeente nieuwe bergingseisen voor deze in- en uitbreidingen vast. Tot die tijd hanteert de gemeente de voorkeursvolgorde en een bergingseis van 15 mm bij een uitbreiding tot 2.000 m², 30 mm voor een uitbreiding tussen 2.000 m² en 10.000 m² en 60 mm bij een uitbreiding van meer dan 10.000 m². De haalbaarheid wordt getoetst in de watertoets door gemeente en waterschap.

Bij inbreidingen (nieuwbouw of grootschalige renovatie in bestaand gebied) met gemengde riolering wordt het uitgangspunt gehanteerd dat de particulier afvalwater en regenwater gescheiden inzamelt en gescheiden aanbiedt ter hoogte van de perceelgrens. Dit met het oog op mogelijke toekomstige ombouw van gemengde riolering naar gescheiden riolering in het inbreidingsgebied. De bergingseis volgt uit de watertoets en is maatwerk.

## **5.4.2 Beleid en regelgeving Waterschap de Dommel**

Het plangebied valt onder het beheer van Waterschap De Dommel. Waterschap De Dommel heeft in 2015 het Waterbeheerplan 2016-2021 'waardevol water' vastgesteld. Dit waterbeheerplan beschrijft de doelen en inspanningen van Waterschap De Dommel voor de periode 2016-2021. In dit waterbeheerplan is een indeling gemaakt in de volgende thema's:

- Droge voeten: voorkomen van wateroverlast in het beheergebied (onder meer door het aanleggen van waterbergingsgebieden en het op orde brengen van regionale keringen);
- Voldoende water: zowel voor de natuur als de landbouw is het belangrijk dat er niet te veel en niet te weinig water is. Daarvoor reguleert het waterschap het grond- en oppervlaktewater;
- Natuurlijk water: zorgen voor flora en fauna in en rond beken en sloten door deze waterlopen goed in te richten en te beheren;
- Schoon water: zuiveren van afvalwater en vervuiling van oppervlaktewater aanpakken en voorkomen;
- Mooi water: stimuleren dat mensen de waarde van water beleven, door onder meer recreatief gebruik.

Aansluitend op het waterbeheerplan hebben de drie Brabantse waterschappen sinds 1 maart 2015 de beschikking over één gezamenlijke verordening. Dit betreft de zogenaamde Brabant Keur. Als onderdeel van dit harmonisatietraject hanteren de waterschappen dezelfde (beleids)uitgangspunten voor het beoordelen van plannen waarbij het verhard oppervlak toeneemt.

Op onderstaande uitsnede van de Keurkaart is het plangebied aangeduid. Duidelijk is dat er geen speciale waterschapsbelangen in het geding zijn.

Bij alle in- en uitbreidingsplannen adviseert en toetst het Waterschap op hydrologische effecten, waarbij het hydrologisch neutraal ontwikkelen het uitgangspunt is. Kortom, het initiatief mag niet leiden tot een verandering in de waterhuishoudkundige situatie ter plaatse en in de directe omgeving. Daarnaast is het streven om het schone en het verontreinigde water zoveel mogelijk te scheiden.

Voor nieuwbouw geldt dat het "schone" regenwater van het "vuile" huishoudelijke afvalwater gescheiden opgevangen en verwerkt dient te worden. Het huishoudelijke afvalwater dient in overleg met de gemeente aangesloten te worden op een bestaand rioolstelsel in de omgeving van de planontwikkeling. Voor de afvoer van hemelwater geldt het uitgangspunt 'hydrologisch neutraal ontwikkelen'. Dit houdt in dat het hemelwater dat op daken en verhardingen valt, niet versneld mag worden afgevoerd naar het oppervlaktewater.

Voor behandeling van dit water geldt de trits hergebruik-vasthouden-afvoeren, nader gespecificeerd in een vijftal opties, waarbij optie 1 het meest wenselijk en optie 5 het minst wenselijk is:

- 1. hergebruik;
- 2. vasthouden / infiltreren;
- 3. bergen;
- 4. afvoeren naar oppervlaktewater;
- 5. afvoeren naar de riolering.
- De initiatiefnemer dient deze opties te doorlopen en te beargumenteren voor welke optie wordt gekozen. 'Vasthouden' betekent infiltratie in de bodem. Als hergebruik en (volledige) infiltratie niet mogelijk zijn, is afvoer naar een oppervlaktewater / riolering mogelijk. In dit geval kan een compenserende berging noodzakelijk zijn. Bij een compenserende berging kan worden gedacht aan een vijver een infiltratievoorziening of buffersloot met een geknepen afvoer naar een watergang.
- Gemeenten stellen vanuit hun eigen verantwoordelijkheid eisen aan de afvoer van hemelwater.
- Voor hemelwaterafvoer naar oppervlaktewater gelden de bepalingen uit de Keur 2015 van het Waterschap; art. 15 van de Algemene regels resp. art. 13 van de Beleidsregels.
- In de waterparagraaf dient duidelijk te worden welk type infiltratie- en/of bergingsvoorziening wordt toegepast. Middels een tekening kan inzicht worden gegeven in de locatie en het ruimtebeslag van de voorziening(en). Hierbij dient aandacht te worden besteed aan de leegloop en overstort van de voorziening. Tevens dient inzichtelijk gemaakt te worden dat door de nieuwe ontwikkeling er geen problemen elders worden veroorzaakt.
- Bij de inrichting, bouwen en beheer dienen zo min mogelijk vervuilende stoffen te worden toegevoegd aan de bodem en het grond- en oppervlaktewatersysteem. Conform de waterkwaliteitstrits, 1. schoonhouden 2. scheiden 3. zuiveren, dienen de mogelijkheden voor bronmaatregelen (schoonhouden) te worden onderzocht. Denk hierbij bijvoorbeeld aan zorgvuldige materiaalkeuze (pakket duurzaam bouwen), geen blootstelling van uitloogbare bouwmaterialen zoals zink, koper en lood aan hemelwater en een verantwoord beheer van de openbare ruimte (weg- en groenbeheer).

# **5.4.3 Locatiestudie**

Het onderzoeksgebied betreft de percelen kadastraal bekend gemeente Eersel, sectie N, nr. 647 (geheel) en 475 (gedeeltelijk) aan de Wintermanshof te Duizel (achterperceel Groenstraat 13). De oppervlakte van het plangebied bedraagt ca. 780 m2 .

## **Toename verharding en noodzaak waterberging**

Door de ontwikkeling is er sprake van een toename van de verharding van ca. 110 m2 (het oppervlak van de nieuwe seniorenwoning).

Voor de totale verharding kan ervan worden uitgegaan dat de oppervlakte van de woning (de dakvlakken) hetzelfde is als de oppervlakte van de buitenverharding/bijgebouwen. Totale verharding van het perceel is dan te ramen op 220 m2 .

Met behulp van een eenvoudige rekenregel uit de Algemene Regel, behorend bij de Keuren van de drie Brabantse waterschappen, kan de vereiste compensatie per ontwikkelscenario berekend worden. Hierbij is voor ontwikkelingen waarvan de toename van het verhard oppervlak minder dan 2.000 m2 bedraagt geen compenserende waterberging vereist. De hydrologische gevolgen van de ontwikkelingen kleiner dan 2.000 m2 zijn voor het ontvangende watersysteem namelijk beperkt. Tevens zou bij ontwikkelingen van deze omvang noodzakelijke compensatie bij een geïsoleerde voorziening resulteren in een voorziening die slecht beheer(s)baar is en weinig zekerheid op functioneren biedt.

Er is dus op basis van de keur van het waterschap geen compenserende waterberging vanuit het Waterschap vereist.

Nochtans is de perceeleigenaar op basis van het gemeentelijk beleid, zoals vastgelegd in het vGRP, zelf verantwoordelijk voor verwerking van hemelwater op zijn eigen perceel Bij een verharding van 0-2000 m2 geldt vanuit het vGRP een bergingseis van 15 mm. Voor het plangebied betreft het derhalve een bergingseis van 220 x 0,015 = 3,3 m3 .

Deze berging kan worden gerealiseerd d.m.v. infiltratiekratten onder het maaiveld.

Ten oosten van het bebouwde komgebied bedraagt de grondwatertrap VI. Ten westen van het komgebied bedraagt de grondwatertrap VII. Aannemelijk is dat de Wintermanshof in de overgangszone van grondwatertrap VI en VII ligt en dat de gemiddeld hoogste grondwaterstand (GHG) in het gebied bedraagt ca. 80 cm -/- mv bedraagt (bron: www. Bodemdata.nl). Voorzieningen, die boven deze GHG worden gerealiseerd, kunnen als berging worden beschouwd.

## **Waterkwaliteit**

Ten behoeve van de waterkwaliteit zal de voorgestelde ontwikkeling bij de aanleg geen gebruik maken van uitloogbare materialen, waardoor de uitspoeling van vervuilende stoffen via de bodem naar het oppervlaktewater voorkomen wordt. De aansluiting op het gemeentelijk rioolstelsel zal gerealiseerd worden met een gescheiden rioleringssysteem voor hemel- en vuilwater. Verdere aanvullende voorzieningen hoeven niet getroffen te worden.

#### **Conclusie**

In het kader van de planprocedure zijn de gevolgen ten aanzien van de waterhuishouding inzichtelijk gemaakt en de daaruit voortkomende waterbergingsbehoefte. Geconcludeerd kan worden dat er met het voorliggend initiatief geen waterschapsbelangen in het geding zijn. Er is derhalve geen belemmering aanwezig vanuit het aspect water.

Op basis van het gemeentelijk beleid, zoals vastgelegd in het VGRP 2016 -2021 is de perceeleigenaar zelf verantwoordelijk voor verwerking van hemelwater op zijn eigen perceel. Hierbij moet een berging gerealiseerd worden van 3,3 m3 door aanleg van een waterberging middels infiltratiekratten. Als de infiltratiekratten vol zijn moet het water op het regenwaterriool geloosd worden. Dit kan via een nieuwe rioolaansluiting in de Wintermanshof of door aan te sluiten op de regenwateraansluiting van Groenstraat 13 b.

## **5.5 Geluid**

Door Tritium Advies is in april 2020 akoestisch onderzoek voor de te bouwen woning in het plangebied verricht. Dit onderzoek is als bijlage bij dit wijzigingsplan gevoegd. Het akoestisch onderzoek heeft als doel het bepalen van de geluidsbelasting ten gevolge van de nabijgelegen wegen en het beoordelen of er voldaan wordt aan de bepalingen van de Wet geluidhinder (Wgh).

De onderzoeksresultaten zijn als volgt samen te vatten.

#### **Conclusie**

Voor wegverkeerslawaai is het plan gelegen binnen de geluidzone van de Akkerstraat. Het plan is tevens gelegen in de nabijheid van diverse 30 km/uur wegen. In het akoestisch onderzoek is de geluidbelasting ten gevolge van de 30 km/uur wegen Wintermanshof en Groenstraat inzichtelijk gemaakt.

Voor de wegen Wintermanshof en Groenstraat geldt dat de geluidbelasting ten gevolge van het wegverkeer op deze wegen de richtwaarde van 48 dB op geen enkele gevel van de nieuwe seniorenwoning overschrijdt.

Voor de gezoneerde weg Akkerstraat geldt dat de geluidbelasting ten gevolge van het wegverkeer op deze weg de voorkeursgrenswaarde van 48 dB op geen enkele gevel van de nieuwe seniorenwoning overschrijdt. Derhalve is een procedure hogere waarde niet aan de orde.

Aangezien in onderhavige situatie geen sprake is van een procedure hogere waarde, wordt voor de seniorenwoning een aanvullend onderzoek ter bepaling van de geluidwering van de gevels niet noodzakelijk geacht. Bij toepassing van standaard geluidwerende materialen en maatregelen is een goed akoestisch woon- en leefklimaat gewaarborgd.

# **5.6 Luchtkwaliteit**

Hoofdstuk 5 van de Wet milieubeheer (titel 5.2 Luchtkwaliteitseisen, ook wel bekend als de 'Wet luchtkwaliteit') bevat de regelgeving op het gebied van luchtkwaliteit. In de Wet milieubeheer zijn luchtkwaliteitseisen opgenomen voor diverse verontreinigende stoffen, waaronder stikstofdioxide (NO2) en fijn stof (PM10). In artikel 5.16 van de Wet milieubeheer is vastgelegd in welke gevallen de luchtkwaliteitseisen geen belemmering vormen voor een nieuwe ontwikkeling. Dit is het geval wanneer:

- een ontwikkeling niet leidt tot overschrijding van de grenswaarden voor luchtkwaliteit;
- ten gevolge van een ontwikkeling de concentraties van de betreffende stoffen verbeteren of ten minste gelijk blijven;
- een ontwikkeling niet in betekenende mate bijdraagt aan de concentraties van de betreffende stoffen in de buitenlucht;
- een ontwikkeling past binnen een vastgesteld programma (zoals het Nationaal Samenwerkingsprogramma Luchtkwaliteit).

Een nadere uitwerking van de regelgeving met betrekking tot het begrip 'niet in betekenende mate' is vastgelegd in het 'Besluit niet in betekenende mate bijdragen (luchtkwaliteitseisen)' en de 'Regeling niet in betekenende mate bijdragen (luchtkwaliteitseisen)'. In de Regeling zijn categorieën van gevallen benoemd die in ieder geval als 'niet in betekenende mate' worden aangemerkt en waarvoor toetsing aan de grenswaarden dus zonder meer achterwege kan blijven. Er is blijkens deze regeling geen onderzoek nodig voor 'woningbouwlocaties, indien een dergelijke locatie, in geval van één ontsluitingsweg, netto niet meer dan 1.500 nieuwe woningen omvat, dan wel, in geval van twee ontsluitingswegen met een gelijkmatige verkeersverdeling, netto niet meer dan 3.000 woningen omvat'.

## **Conclusie**

De voorgenomen ontwikkeling heeft betrekking op de bouw van 1 nieuwe woning. Hiermee wordt ruimschoots onder de aantallen gebleven zoals genoemd in de 'Regeling niet in betekende mate bijdragen'.

Een specifiek luchtkwaliteitsonderzoek is derhalve niet noodzakelijk. Er worden vanwege het aspect luchtkwaliteit geen belemmeringen verwacht voor de beoogde ontwikkeling.

# **5.7 Externe veiligheid**

Externe veiligheid betreft het risico dat aan bepaalde activiteiten verbonden is voor niet bij de activiteit betrokken personen. Het externe veiligheidsbeleid richt zich op het voorkomen en beheersen van risicovolle bedrijfsactiviteiten en van risicovol transport (onder andere van gevaarlijke stoffen). Het gaat daarbij om de bescherming van individuele burgers en groepen tegen ongevallen met gevaarlijke stoffen of omstandigheden. Risicobronnen kunnen onderscheiden worden in risicovolle inrichtingen (onder andere lpg-tankstations), vervoer van gevaarlijke stoffen en leidingen (onder andere aardgas, vloeibare brandstof en elektriciteit).

Om voldoende ruimte te scheppen tussen risicobron en de personen of objecten die risico lopen (kwetsbare of beperkt kwetsbare objecten) moeten vaak afstanden in acht worden genomen. Ook ontwikkelingsmogelijkheden die ingrijpen in de personendichtheid kunnen om onderzoek vragen. Uit gemeentelijke gegevens blijkt dat het initiatief niet gelegen is in het invloedsgebied van risicovolle inrichtingen, van transportroutes en van leidingen.

## **Conclusie**

Vanuit het oogpunt van externe veiligheid worden geen belemmeringen voor de voorgestane ontwikkeling verwacht.

## **5.8 Flora en fauna**

Voor het opstellen van een ruimtelijke onderbouwing van het initiatief en in het kader van de Wet Natuurbescherming, is het noodzakelijk een ecologische effectbeoordeling op te stellen ten einde zicht te krijgen of er met de ingreep effecten optreden ten aanzien van beschermde natuurwaarden.

## **Beschermde natuurgebieden**

Het is voor een goede ruimtelijke ordening van belang dat geen sprake is van significante gevolgen voor de omliggende natuur.

Het plangebied ligt buiten de begrenzing van het Natuurnetwerk Brabant (NNB). De provincie Noord-Brabant hanteert geen externe werking als het gaat om NNB. De afstand tot het meest nabijgelegen Natura 2000-gebied, Kempenland-West, bedraagt ca. 3 km. Om de stikstofdepositie vanwege het initiatief te bepalen, is een berekening uitgevoerd. In navolgende paragraaf 'stikstofdepositie' worden de resultaten hiervan besproken. De stikstofdepositie vanwege het initiatief bedraagt minder dan 0,00 mol/ha/jaar.

Er is derhalve geen noodzaak voor een voortoets of een compensatieplan.

#### **Beschermde soorten**

In het plangebied zijn geen bebouwing of groenopstanden aanwezig die verwijderd moeten worden. Het plangebied is in gebruik als paardenbak en verharde inrit. Hier is geen sprake van goede verblijfsmogelijkheden voor soorten.

### **Zorgplicht**

Voor alle soorten geldt een zorgplicht. Deze zorgplicht houdt in dat de initiatiefnemer passende maatregelen neemt om schade aan deze soorten te voorkomen of zoveel mogelijk te beperken.

Hierbij gaat het bijvoorbeeld om het niet verontrusten of verstoren in de kwetsbare perioden zoals de winterslaap, de voortplantingstijd en de periode van afhankelijkheid van de jongen.

De kwetsbare perioden zijn niet voor alle verschillende soortgroepen gelijk. Als "veilige" periode voor alle groepen geldt in het algemeen de periode van half oktober tot eind november, de periode waarin de voortplantingstijd achter de rug is en dieren als de egel en amfibieën nog niet in winterslaap zijn. Bovendien zijn de houtduiven uit het laatste legsel dan ook uitgevlogen.

Indien vooraf bekend is dat werkzaamheden moeten worden uitgevoerd binnen de kwetsbare perioden van de betreffende soorten, is het zaak ervoor te zorgen dat het gebied tegen die tijd ongeschikt is als leefgebied voor die soorten. Zo kunnen bijvoorbeeld struiken gedurende het groeiseizoen kort gesnoeid worden, zodat er geen vogels gaan broeden.

Indien tijdens de uitvoering van de werkzaamheden beschermde soorten worden waargenomen dienen maatregelen te worden genomen om schade aan deze individuen zo veel mogelijk te beperken (bijvoorbeeld wegvangen en verplaatsen).

## **Conclusie**

- de omschreven werkwijzen met betrekking tot zowel de zorgplicht als ten aanzien van vogels dienen in acht te worden genomen zodat een overtreding van de natuurwetgeving wordt voorkomen;
- voor algemeen voorkomende soorten geldt een algemene vrijstelling als het ruimtelijke ingrepen betreft;
- ervan uitgaande dat de zorgplicht wordt nagekomen, zijn er geen belemmeringen voor de ontwikkeling vanwege flora en fauna.

## **5.9 Stikstofdepositie**

Het plangebied ligt buiten de begrenzing van het Natuurnetwerk Brabant (NNB). De provincie Noord-Brabant hanteert geen externe werking als het gaat om NNB. Het meest nabijgelegen Natura 2000-gebied, "Kempenland West" (gebiedsnummer 135), is op circa 3 kilometer afstand gelegen. Om te bezien of er sprake is van stikstofdepositie is door Tritium Advies met de AERIUS Calculator 2019A een berekening gemaakt van de stikstofdepositie op Natura 2000-gebieden. Deze berekening is opgenomen in de bijlage bij dit wijzigingsplan.

#### **Conclusie**

Uit de rekenresultaten van AERIUS Calculator 2019A blijkt dat er ten gevolge van de beoogde planontwikkeling geen stikstofdepositie op Natura 2000-gebieden plaatsvindt. Derhalve zijn 'significante (negatieve) effecten' op beschermde natuurgebieden ten aanzien van stikstofdepositie uit te sluiten. Een vergunning in het kader van de Wnb is derhalve niet aan de orde. Bovendien moet worden opgemerkt dat de emissiefactoren van de te gebruiken werktuigen worst-case zijn benaderd. Het is de verwachting dat bij realisatie van de beoogde ontwikkeling er modern(er) materieel zal worden ingezet, wat een significant positieve invloed zal hebben op de daadwerkelijke stikstofemissie. De berekening toont aan dat het aspect stikstofdepositie geen beperkingen oplevert ten aanzien van het beoogde planvoornemen.

## **5.10 Hinderlijke bedrijvigheid**

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende milieubelastende functies en gevoelige functies, zoals wonen, noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure 'Bedrijven en Milieuzonering' van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

In de VNG-handreiking worden twee omgevingstypen onderscheiden, namelijk 'rustige woonwijk'/'rustig buitengebied' en 'gemengd gebied'. Voor het plangebied is het omgevingstype 'rustige woonwijk' van toepassing.

Het plangebied wordt omgeven door de bestemming 'Wonen' met uitzondering van een perceel aan de overzijde van de straat dat de bestemming 'Maatschappelijk' heeft. Op het perceel staat een gebouw met een garage- of opslagfunctie (geen verblijfsfunctie). De bouwvlakken van de belendende woonbestemmingen liggen op een afstand van 6 resp. 7 m. Het bouwvlak in het plangebied ligt op een afstand van meer dan 20 m.

De bestaande woningen aan weerszijden van de maatschappelijke bestemming zijn derhalve maatgevend voor de eventuele hinderlijke activiteiten die hier kunnen plaatsvinden. Voor het plangebied levert de maatschappelijke bestemming derhalve geen hinder op en de maatschappelijke bestemming wordt ook niet door het plangebied in haar mogelijkheden beperkt.

## **Conclusie**

In het plangebied en de omgeving is geen niet-agrarische bedrijvigheid aanwezig die belemmeringen oplevert voor de woonkwaliteit. Ook levert de nieuwe bouwmogelijkheid voor een woning in het plangebied geen beperkingen op voor bedrijvigheid in de omgeving.

## **5.11 Gezondheid**

## **5.11.1 Pluimvee‐ en varkenshouderijen**

De intensieve veehouderijen binnen de agrarische sector dragen bij aan de emissies van fijn stof PM10 in Nederland. Dit vrijkomende fijn stof bestaat uit een aantal stoffen, waarvan endotoxinen onderdeel uit (kunnen) maken.

Op 7 juli 2016 zijn onderzoeksrapporten gepubliceerd waarin wordt aangetoond dat omwonenden rond veehouderijen gezondheidsrisico's lopen door de blootstelling aan emissies uit veehouderijen. Endotoxine is voor luchtwegklachten een belangrijk bestanddeel in de (fijn)stof emissie uit veehouderijen.

De ontwikkeling van een landelijk toetsingskader voor endotoxine door het Rijk, op advies van de Gezondheidsraad, is nog niet afgerond. Vooruitlopend daarop is door het Ondersteuningsteam Veehouderij en Volksgezondheid van het Bestuurlijk Platform Omgevingsrecht de 'Notitie Handelingsperspectieven Veehouderij en Volksgezondheid: Endotoxine toetsingskader 2.0' opgesteld. Deze notitie haakt in op de lopende ontwikkeling van het landelijke endotoxinetoetsingskader en maakt gebruik van de daaruit voortkomende onderzoeksresultaten.

De voorlopige onderzoekresultaten zijn voor de Gezondheidsraad in 2012 aanleiding geweest om voor de algemene bevolking een gezondheidskundige advieswaarde voor endotoxine van 30 EU/m³ aan het Rijk te adviseren. Deze advieswaarde wordt tevens gehanteerd in de notitie.

Uitgangspunt in de ruimtelijke ordening is dat sprake moet zijn van een aanvaardbaar woonen leefklimaat en derhalve de advieswaarde van 30 EU/m³ niet wordt overschreden. Door de Omgevingsdienst Zuidoost-Brabant (ODZOB) is een berekeningsmodel opgesteld waarmee de individuele afstandscontour of endotoxine-risicocontour van 30 EU/m³ eenvoudig bepaald kan worden.

- In de Notitie Handelingsperspectieven Veehouderij en Volksgezondheid: Endotoxine toetsingskader 2.0' worden de volgende richtafstanden gehanteerd:
- Pluimveebedrijven: binnen een afstand van 1 kilometer liggen woon- of verblijfsruimten van derden
- Overige veehouderijen: binnen afstand van 250 meter ligt een bebouwde kom.

Binnen 250 m afstand komen geen veehouderijen voor. Dichtstbijzijnd is de paardenhouderij aan de Groenstraat 59.

Aan de Hoef 3 is een bedrijf gelegen met een vergunning voor 175 legkippen. Dit bedrijf heeft vanwege de legkippen een fijnstofemissie van 15 kg PM10 per jaar.

Zoals onderstaande grafiek laat zien (bron: 'Notitie Handelingsperspectieven Veehouderij en Volksgezondheid: Endotoxine toetsingskader 2.0') betreft dit een zeer geringe uitstoot van fijnstof, waarvoor een richtafstand van minder dan 100 m geldt. Het plangebied is op ca. 550 m van dit bedrijf gelegen, dus ruim buiten deze richtafstand.

UrbiTom

De concentratie van veehouderijen rond Duizel is relatief laag.

Er is geen sprake van een overschrijding van de endotoxine advieswaarde ter plaatse van het plangebied.

#### **5.11.2 Geitenhouderijen**

Uit het onderzoek veehouderij en gezondheid omwonenden (VGO) van het RIVM in 2017 is gebleken dat zich in een straal tot tussen 1,5 en 2 kilometer rond geitenbedrijven een verhoogd aantal gevallen van longontsteking voordoet. Het is nog onbekend waardoor dit precies komt. Van belang is wat nog toegestaan kan worden binnen de invloedssfeer van een geitenhouderij. Zolang nog niet duidelijk is waardoor het verhoogde risico bij geitenhouderijen ontstaat heeft het Bestuurlijk Platform Omgevingsrecht een advies memo opgesteld. Daarin wordt gesteld dat de goede ruimtelijke ordening vraagt om aanhouding van besluitvorming over het toevoegen van gevoelige functies binnen 2 km van een geitenhouderij totdat meer duidelijk is over de oorzaak van de gezondheidsrisico's. Met de voorgenomen ontwikkeling is er sprake van een nieuwe woning. De afstand tot de dichtstbijzijnde geitenhouderij bedraagt 1,3 kilometer (Knegselsedijk 13, Duizel). Dit is nog binnen de straal van 1,5 km, de ondergrens voor een verhoogd aantal gevallen van longontsteking.

De geitenhouderij ligt echter ten noordoosten van de kern van Duizel en ook ten noordoosten van het plangebied. De overheersende windrichting in Nederland is zuidwestelijk.

| sector | graden      | uren | percentage (m/s) | windsnelheid |
|--------|-------------|------|------------------|--------------|
| ।      | (-15 - 15): | 2616 | 6                | 3.1          |
| 2      | (15 - 45):  | 3099 | 7.1              | 3.5          |
| 3      | (45 - 75):  | 3214 | 7.3              | 3.9          |
| ব      | (75-105):   | 1810 | 4.1              | 3            |
| ട      | (105-135):  | 2542 | 5.8              | 2.8          |
| 6      | (135-165):  | 3101 | 7.1              | 2.8          |
| 7      | (165-195):  | 5123 | 11.7             | 3.6          |
| 8      | (195-225):  | 7482 | 17.1             | 4.3          |
| 9      | (225-255):  | 6380 | 14.6             | 4.4          |
| 10     | (255-285):  | 3512 | 8                | 3.6          |
| 11     | (285-315):  | 2594 | 5.9              | 3.3          |
| 12     | (315-345):  | 2351 | 5.4              | 3.1          |
|        | Gemiddeld:  | 3652 | 8.3              | 3.45         |

Bovenstaande tabel laat zien hoe vaak de wind uit het noordoosten komt. Dit is slechts in minder dan 15% van de tijd het geval.

Tussen de boogde woning en de geitenhouderij is een groot deel van de kern van Duizel gelegen met een aanvaardbaar woon/ en leefklimaat.

#### **5.11.3 Conclusie**

Vanuit het aspect veehouderijen en volksgezondheid is het nieuwbouwplan aan de Wintermanshof aanvaardbaar.

# **5.12 Geurhinder**

Het beleid ten aanzien van het aspect geur is vastgelegd in de Wet geurhinder en veehouderij (Wgv) die op 1 januari 2007 in werking is getreden. Bij nieuwe planologische projecten in het kader van de Wet ruimtelijke ordening dient te worden gekeken naar de aanvaardbaarheid van deze plannen in verband met omliggende geurbronnen, de zogenaamde omgekeerde werking. In de wet zijn normen bepaald die de maximale geurbelasting op een gevoelig object bepalen. Als de geuremissie van een dier niet bekend is (geen geuremissiefactoren vastgesteld), stelt de wet minimumafstanden tussen veehouderij en geurgevoelig object. Als die geuremissie wel bekend is, dan moet de geurbelasting worden berekend met contouren. De emissie van geurstoffen uit een veehouderijbedrijf wordt uitgedrukt in geureenheden (OUÅ of OUÅ/S). Hiervoor zijn emissiefactoren vastgelegd in de Regeling geurhinder en veehouderij. De berekende geurbelasting wordt getoetst aan de norm (de maximale belasting die het bedrijf mag veroorzaken). Gemeenten mogen, binnen bepaalde bandbreedten, van deze wettelijke normen afwijken als er een gebiedsvisie is opgesteld en een geurverordening is vastgesteld.

Ten behoeve van het aspect geur is door de Omgevingsdienst Noord-Brabant voor de gemeente Eersel een gebiedsvisie bij de verordening geurhinder en veehouderij 2015 opgesteld (vastgesteld d.d. 29 september 2015). Op het navolgend kaartbeeld is te zien dat het plangebied is gesitueerd binnen een leefomgeving met de kwalificatie 'zeer goed'.

## **Conclusie**

Het aantal veehouderijen rond Duizel is gering. De leefomgeving in de kern van Duizel, waar zich ook het plangebied bevindt, is gekwalificeerd als 'zeer goed'. Geurhinder vormt derhalve geen belemmering voor woningbouw.

### UrbiTom

# **5.13 Spuitzones**

In het kader van een goede ruimtelijke ordening moet een afweging worden gemaakt tussen het gebruik van gewasbeschermingsmiddelen en de volksgezondheid. Op grond van deze afweging kan het noodzakelijk zijn en om een spuitvrije zone aan te houden. Welke afstand (minimaal) aangehouden moet worden, is niet in een wettelijke regeling voorgeschreven. Uit jurisprudentie blijkt dat de Raad van State een afstand van 50 meter, tussen gevoelige functies en agrarische bedrijvigheid waarbij gewasbeschermingsmiddelen worden gebruikt, in het algemeen niet onredelijk vindt. Volgens vaste rechtspraak kan een kortere afstand ook aanvaardbaar zijn, mits hieraan een goede onderbouwing ten grondslag ligt. Daarnaast kan het zijn dat gepaste maatregelen genomen moeten worden om de drift te voorkomen (bronmaatregelen zoals driftarme spuitdoppen) of overdrachtsmaatregelen zoals bijvoorbeeld een dichte haag.

# **Conclusie**

Het initiatief is gesitueerd in de bebouwde kom van Duizel en ligt op ruime afstand van agrarische gebieden (kortste afstand tot bestemming 'Agrarisch' bedraagt meer dan 160 m) waar mogelijk gewasbeschermingsmiddelen worden gebruikt. Er is dus geen sprake van beperkingen voor woningbouw door spuitzones of van beperking van spuitzones door woningbouw.

## **5.14 Milieueffectrapportage en vormvrije m.e.r.‐beoordeling**

### **Toetsingskader**

Behalve aan de uitvoeringsaspecten bedoeld in de Awb en het Bro dient ook te worden getoetst aan de Wet milieubeheer en het Besluit m.e.r. of er sprake is van een mogelijke verplichting tot het opstellen van een milieueffectrapportage. Een milieueffectrapportage (MER), en de bijbehorende procedure (m.e.r.), is een hulpmiddel om de belangen van het milieu volwaardig te betrekken bij de besluitvorming omtrent plannen en projecten. Het gaat hierbij wel enkel om plannen en projecten die kunnen leiden tot initiatieven waarmee het milieu mogelijk nadelig kan worden beïnvloed.

Als uitgangspunt gelden voor plannen de onderstaande criteria om te beoordelen of een MER noodzakelijk is:

- 1. Plannen die kaderstellend zijn voor toekomstige m.e.r.-(beoordelings)plichtige besluiten (boven de grenswaarden uit de C- of D-lijst van het Besluit m.e.r.);
- 2. Plannen waarvoor een passende beoordeling nodig is in verband met een mogelijk significant negatief effect op Natura 2000 gebieden;
- 3. Plannen en activiteiten die o.g.v. een provinciale milieuverordening zijn aangewezen als MER-plichtig.

Per 1 april 2011 is het Besluit m.e.r. gewijzigd. De belangrijkste aanleidingen hiervoor zijn de modernisering van de m.e.r. wetgeving in 2010 en de uitspraak van het Europese Hof van 15 oktober 2009 (Hof van Justitie EG 15 oktober 2009, zaak C-255/08 – Commissie vs. Nederland). Deze wijziging heeft gevolgen voor eerstgenoemd criterium om te beoordelen of een MER noodzakelijk is. Uit deze uitspraak volgt dat de omvang van een project niet het enige criterium mag zijn om wel of geen m.e.r.(-beoordeling) uit te voeren. Ook als een project onder de drempelwaarde uit de C- of D-lijst blijft, kan een project belangrijke nadelige gevolgen hebben, als het bijvoorbeeld in of nabij een kwetsbaar natuurgebied ligt. Gemeenten en provincies moeten daarom per 1 april van 2011 ook bij 'kleine projecten' (projecten onder de drempelwaarden van de C- of D-lijst) beoordelen of een m.e.r.(-beoordeling) nodig is. Dit wordt de 'vormvrije m.e.r.-beoordeling' genoemd. Deze beoordeling houdt in dat er bekeken moet worden of er bij het initiatief sprake is van dusdanig bijzondere omstandigheden of milieueffecten dat er toch een MER moet worden opgesteld. Hierbij wordt gekeken naar de selectiecriteria uit bijlage III bij de m.e.r.-richtlijn (2011/92/EU), welke o.a. de omvang van het project, de cumulatie met andere projecten en het gebruik van natuurlijke hulpbronnen betreffen.

#### **Beoordeling**

Een plan is m.e.r.- plichtig, indien er sprake is van een overschrijding van de grenswaarden uit de C-lijst of D-lijst van het Besluit m.e.r. In onderhavige situatie is er sprake van een ontwikkelingslocatie voor woningbouw. Dit betreft geen activiteit die voorkomt op de Clijst. De activiteit komt wel voor op de D-lijst, namelijk onder categorie D 11.2, de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen. De grenswaarde betreft hier gevallen waarin de activiteit betrekking heeft op o.a. een oppervlakte van 100 hectare of meer of een aaneengesloten gebied en 2.000 of meer woningen omvat. Dit plan betreft de toevoeging van 1 nieuwe woning. De ontwikkeling ligt dus ver beneden de drempelwaarde uit de D-lijst zoals opgenomen in het Besluit m.e.r.

Geconcludeerd kan worden dat het plan niet kaderstellend is voor een m.e.r.-(beoordelings)plichtig besluit.

Wat betreft het eerste criterium geldt er dus geen plicht tot het opstellen van een MER. Middels de toetsing aan de overige milieuaspecten in dit hoofdstuk heeft een vormvrije m.e.r.-beoordeling plaatsgevonden. Hieruit zijn geen belangrijke nadelige milieugevolgen gebleken, waaruit bovendien geconcludeerd kan worden dat er geen noodzaak is tot het opstellen van een MER.

Ten aanzien van het tweede criterium inzake een mogelijke MER-plicht, geldt dat er bij onderhavige situatie geen sprake is van een plan waarvoor een passende beoordeling nodig is in verband met een mogelijk significant negatief effect op Natura 2000-gebieden. Onderhavige ontwikkeling heeft met zekerheid geen mogelijk significant effect op de Natura 2000 gebieden.

Ten aanzien van het derde criterium geldt dat onderhavige activiteit niet is aangewezen als MER-plichtig op grond van de Provinciale milieuverordening Noord-Brabant 2010.

#### **Conclusie**

Zoals beschreven is er bij onderhavig plan geen sprake van een verplichting tot het opstellen van een MER en het doorlopen van de m.e.r.-procedure op grond van het Besluit m.e.r., de Wet natuurbescherming of de Provinciale milieuverordening Noord Brabant 2010. Uit de vormvrije m.e.r.-beoordeling volgt dat er geen sprake is van belangrijke nadelige milieugevolgen. Er is dus voldaan aan de wettelijke verplichtingen hieromtrent.

# **5.15 Kabels en leidingen**

Binnen het plangebied zijn geen kabels en leidingen aanwezig die een belemmering kunnen vormen voor de ontwikkeling binnen het plangebied. Binnen het plangebied is verder geen sprake van straalpaden en invloeden van zendmasten. Voor aanvang van werkzaamheden zal een KLIC-melding worden verricht.

# 6 Uitvoerbaarheid

Een bestemmingsplan moet zowel op maatschappelijk als op financieel vlak haalbaar zijn. Dit hoofdstuk wordt een beknopte financiële toelichting gegeven en zijn de doorlopen procedures en de uitkomsten daarvan opgenomen als onderbouwing van de maatschappelijke haalbaarheid.

# **6.1 Economische uitvoerbaarheid**

De kosten voor de planvorming en de uitvoering van de in dit wijzigingsplan beschreven ontwikkeling zijn volledig voor rekening van de initiatiefnemer. Dit is veiliggesteld door het sluiten van een anterieure overeenkomst, waardoor een exploitatieplan niet nodig is. De gemeente ondervindt derhalve geen negatieve financiële gevolgen ten aanzien van deze ontwikkeling en loopt geen financieel risico.

# **6.2 Maatschappelijke uitvoerbaarheid**

Het wijzigingsplan doorloopt een vastgelegde procedure teneinde de maatschappelijke Het wijzigingsplan doorloopt een vastgelegde procedure teneinde de maatschappelijke haalbaarheid te borgen.

# *Overleg met omwonenden*

Overleg met omwonenden heeft individueel plaatsgevonden en geen aanleiding gegeven tot opmerkingen.

## *Zienswijzen*

Het ontwerpwijzigingsplan 'Wintermanshof naast 2, Duizel' heeft de procedure van artikel 3.8 en verder van de Wet ruimtelijke ordening doorlopen. Het ontwerpwijzigingsplan heeft met ingang van 1 oktober 2020 tot 12 november 2020 gedurende 6 weken ter inzage heeft gelegen waarvoor vooraf de voorgeschreven bekendmakingen zijn gedaan. Van de mogelijkheid tot het indienen van zienswijzen is geen gebruik gemaakt.

## *Vaststelling*

Het college van burgemeester en wethouders heeft het wijzigingsplan 'Wintermanshof naast 2, Duizel' op 2 december 2020 vastgesteld.