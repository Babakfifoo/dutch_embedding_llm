xml version\="1\.0" encoding\="UTF\-8"?

Geesteren, Langeveenseweg 36: Toelichting

direct naar inhoud van Toelichting

Geesteren, Langeveenseweg 36

============================

Toelichting

-----------

| Plan: | Geesteren, Langeveenseweg 36 |

| --- | --- |

| Status: | vastgesteld |

| Plantype: | bestemmingsplan |

| IMRO\-idn: | NL.IMRO.0183\.GEEBPLANGEVWG36\-VG01 |

* Vaststellingsbesluit

* Toelichting

* Bijlagen bij toelichting

* Regels

* Bijlagen bij regels

* Begin

* Vorige

* Volgende

* Omhoog

Toelichting

-----------

* Hoofdstuk 1 Inleiding

+ 1\.1 Aanleiding

+ 1\.2 Ligging en begrenzing plangebied

+ 1\.3 Vigerend bestemmingsplan

+ 1\.4 De bij het plan behorende stukken

+ 1\.5 Leeswijzer

* Hoofdstuk 2 Het plan

+ 2\.1 Huidige situatie

+ 2\.2 Toekomstige situatie

* Hoofdstuk 3 Beleid

+ 3\.1 Rijksbeleid

+ 3\.2 Provinciaal beleid Overijssel

+ 3\.3 Gemeentelijk beleid

* Hoofdstuk 4 Omgevingsaspecten

+ 4\.1 Vormvrije m.e.r.\-beoordeling

+ 4\.2 Milieuzonering

+ 4\.3 Geur

+ 4\.4 Bodem

+ 4\.5 Geluid

+ 4\.6 Luchtkwaliteit

+ 4\.7 Externe veiligheid

+ 4\.8 Water

+ 4\.9 Ecologie

+ 4\.10 Archeologie en Cultuurhistorie

+ 4\.11 Verkeer / parkeren

* Hoofdstuk 5 Juridische toelichting

+ 5\.1 Planopzet en systematiek

+ 5\.2 Toelichting op de regels

* Hoofdstuk 6 Economische uitvoerbaarheid

* Hoofdstuk 7 Maatschappelijke uitvoerbaarheid

+ 7\.1 Vooroverleg

+ 7\.2 Zienswijzen

### Hoofdstuk 1 Inleiding

#### 1\.1 Aanleiding

Op de locatie Langeveenseweg 36 te Geesteren bevindt zich de voormalige bedrijfslocatie van een kruidenierswinkel. Initiatiefnemers zijn voornemens de locatie te herontwikkelen ten behoeve van twee levensloopbestendige woningen ter plaatse van de te slopen opstallen. Deze ontwikkeling past niet binnen het geldende bestemmingsplan, waardoor een herziening van het bestemmingsplan noodzakelijk is. Voorliggend bestemmingsplan is opgesteld om deze ontwikkeling mogelijk te maken.

#### 1\.2 Ligging en begrenzing plangebied

Ligging

Het plangebied bestaat uit het perceel Langeveenseweg 36 te Geesteren. Het plangebied ligt binnen de bebouwde kom van Geesteren, ten noorden van het centrumgebied.*Â*Het plangebied staat kadastraal bekend als gemeente Tubbergen, sectie K, perceelsnummers 6925, 9277, 10315, 10316 en gedeeltelijk 9276 en 8880\. In figuur 1\.1 is de ligging van het plangebied weergegeven.

![afbeelding "i_NL.IMRO.0183.GEEBPLANGEVWG36-VG01_0001.png"](i_NL.IMRO.0183.GEEBPLANGEVWG36-VG01_0001.png)

*Figuur 1\.1: Ligging plangebied ter plaatse van rode locatie marker (bron: ruimtelijkeplannen.nl)*

Begrenzing

De begrenzing van het plangebied is in figuur 1\.2 weergegeven (rood omkaderd). In dit figuur is een topografische kaart weergegeven waarop het plangebied te zien is. De begrenzing van het plangebied komt overeen met de gronden in eigendom van de initiatiefnemer. Zie de verbeelding voor de exacte begrenzing van het plangebied.

![afbeelding "i_NL.IMRO.0183.GEEBPLANGEVWG36-VG01_0002.png"](i_NL.IMRO.0183.GEEBPLANGEVWG36-VG01_0002.png)

*Figuur 1\.2: begrenzing plangebied (bron: atlasvanoverijssel.nl)*

#### 1\.3 Vigerend bestemmingsplan

Voor de Langeveenseweg 36 in Geesteren geldt het bestemmingsplan 'Albergen en Geesteren', het 'Facetbestemmingsplan parkeren Tubbergen' en 'Grote kernen, herziening bijgebouwenregeling'. Het bestemmingplan 'Albergen en Geesteren' is door de gemeenteraad van Tubbergen op 30 maart 2015*Â*vastgesteld. In figuur 1\.3 is een fragment uit de verbeelding van dit bestemmingsplan opgenomen.

![afbeelding "i_NL.IMRO.0183.GEEBPLANGEVWG36-VG01_0003.png"](i_NL.IMRO.0183.GEEBPLANGEVWG36-VG01_0003.png)

*Figuur 1\.3: Uitsnede bestemmingsplan 'Albergen en Geesteren' (bron: ruimtelijkeplannen.nl)*

Aan het plangebied zijn de enkelbestemming 'Bedrijf', 'Water' , 'Verkeer' en 'Groen' toegekend. Daarnaast is er de dubbelbestemming 'Waterstaat \- Beheerszone watergang. Binnen de bestemming 'Bedrijf' bestaat tevens een bouwvlak en de aanduiding 'bedrijfswoning'. De gronden met een bedrijfsbestemming zijn in eerste instantie bestemd voor categorie 1 en 2 bedrijven.

Gronden met de bestemming 'Groen' zijn onder meer bestemd voor groenvoorzieningen, plantsoenen, groenstroken en overige aanplanten, water en voorzieningen ten behoeve van de waterhuishouding, fiets\- en/of voetpaden, parkeer\- en speelvoorzieningen, kunstwerken en nutsvoorzieningen. Uitsluitend mogen bouwwerken, geen gebouwen zijnde worden gebouwd, een en ander met inachtneming van de maximale hoogten.

Gronden met de bestemming 'Verkeer' zijn onder meer bestemd voor wegen, straten en paden. Uitsluitend mogen bouwwerken, geen gebouwen zijnde worden gebouwd, een en ander met inachtneming van de maximale hoogten.

Gronden met de bestemming 'Water' zijn onder meer bestemd voor watervoorzieningen, oevers, speelvoorzieningen, wegen en paden. Op of in deze gronden mogen geen gebouwen worden gebouwd.

Het ontwikkelen van het plangebied ten behoeve van de gewenste woningbouw is niet in overeenstemming met de bouw\- en gebruiksregels die zijn opgenomen in de ter plaatse geldende bestemmingen. Een herziening van het bestemmingsplan is daarom noodzakelijk. Voorliggend bestemmingsplan voorziet in de gewenste juridisch\-planologische kaders om de voorgenomen ontwikkeling mogelijk te maken.

#### 1\.4 De bij het plan behorende stukken

Het onderhavige bestemmingsplan 'Geesteren, Langeveenseweg 36' bestaat naast deze toelichting uit de volgende stukken.

* Verbeelding (identificatie NL.IMRO.0183\.GEEBPLANGEVWG36\-VG01\);

* Bijlagen bij de toelichting;

* Regels;

* Bijlagen bij de regels.

#### 1\.5 Leeswijzer

De toelichting van het bestemmingsplan kent de volgende opbouw. In hoofdstuk 2 worden de huidige situatie en het te realiseren plan beschreven. Hoofdstuk 3 schetst het beleidskader. In hoofdstuk 4 worden de resultaten van de uitgevoerde omgevingsonderzoeken behandeld. In hoofdstuk 5 wordt het bestemmingsplan in juridisch opzicht toegelicht. In hoofdstuk 6 wordt ingegaan op de economische uitvoerbaarheid en in hoofdstuk 7 wordt ten slotte de maatschappelijke uitvoerbaarheid belicht.

### Hoofdstuk 2 Het plan

#### 2\.1 Huidige situatie

Aan de Langeveenseweg 36 te Geesteren heeft voor een lange tijd een kruidenier het erf geÃ«xploiteerd ten behoeve van zijn bedrijf. Na het overlijden van de kruidenier is er geen opvolger gevonden en hebben de erfgenamen besloten de locatie te herontwikkelen ten behoeve van woningbouw. In de huidige situatie bevinden zich binnen het plangebied een vrijstaande woning, het pand waarin een kruidenierszaak was gevestigd en een tweetal voormalige bedrijfsgebouwen.

![afbeelding "i_NL.IMRO.0183.GEEBPLANGEVWG36-VG01_0004.png"](i_NL.IMRO.0183.GEEBPLANGEVWG36-VG01_0004.png)

*Figuur 2\.1: huidige situatie plangebied (bron: streetsmart)*

Opstal A betreft de bestaande te behouden woning, opstal B betreft de voormalige kruidenierswinkel. De opstallen C en D betreffen voormalige bedrijfsgebouwen. Onderstaand zijn foto's opgenomen van de bestaande situatie.

![afbeelding "i_NL.IMRO.0183.GEEBPLANGEVWG36-VG01_0005.png"](i_NL.IMRO.0183.GEEBPLANGEVWG36-VG01_0005.png)

*Figuur 2\.2: huidige situatie plangebied met aanzicht vanaf de hoek*

*Langeveenseweg\-Schotboersweg (bron: Google Streetview)*

![afbeelding "i_NL.IMRO.0183.GEEBPLANGEVWG36-VG01_0006.png"](i_NL.IMRO.0183.GEEBPLANGEVWG36-VG01_0006.png)

*Figuur 2\.3: huidige situatie plangebied met aanzicht plangebied vanaf de Langeveenseweg (bron:*

*Google Streetview)*

#### 2\.2 Toekomstige situatie

Het voornemen van initiatiefnemers bestaat uit het handhaven van de bestaande woning en de sloop van de voormalige bedrijfsopstallen welke aangeduid zijn met de letters B, C en D in figuur 2\.1\. Ter vervanging van de te slopen opstallen zullen twee levensloopbestendige vrijstaande woningen teruggebouwd worden. In de toekomstige situatie zullen daarmee drie woningen binnen het plangebied gesitueerd zijn. De kavel van de te handhaven woning zal een oppervlakte van circa 760 m2 krijgen. De kavels op de hoek Schotboersweg\- Langeveenseweg en aan de Schotboersweg zullen een oppervlakte krijgen van circa 600 m2. Onderstaand figuur toont een stedenbouwkundig schetsontwerp van de toekomstige situatie. De drie woningen aan de dorpsrand sluiten qua opzet aan bij de omgeving. De woningen zorgen stedenbouwkundig en ruimtelijk voor een fraaie afronding van deze dorpsrand binnen een omgeving waarin overwegend woningen staan.

![afbeelding "i_NL.IMRO.0183.GEEBPLANGEVWG36-VG01_0007.png"](i_NL.IMRO.0183.GEEBPLANGEVWG36-VG01_0007.png)

*Figuur 2\.4: Toekomstige situatie (bron: Ard Bijsterbosch)*

Het voornemen is om twee woningen te ontwikkelen die het mogelijk maken om zo lang mogelijk in te blijven wonen. Ook tijdens de pensioensleeftijd. Er zullen dan ook levensloopbestendige woningen gebouwd worden. In een levensloopbestendige woning zijn voorzieningen aangebracht die het mogelijk maken deze te gebruiken, ook als in de toekomst de bewoner minder goed ter been is of om een andere reden de veiligheid of toegankelijkheid een belangrijkere rol gaan spelen. In het ontwerp van de woning zal dan ook rekening gehouden worden met het aanbrengen van brede deuren zodat er een rolstoel doorheen kan, verlaagde drempels, inloopdouche, ruimte op de begane grond voor een slaapkamer met badkamer etc. Kortom een woning die levensloopbestendig is zodat deze geschikt is voor iedere levensfase van zijn bewoner.

### Hoofdstuk 3 Beleid

#### 3\.1 Rijksbeleid

##### 3\.1\.1 Structuurvisie Infrastructuur en Ruimte (SVIR)

De Structuurvisie Infrastructuur en Ruimte is op 13 maart 2012 vastgesteld. De Structuurvisie Infrastructuur en Ruimte (SVIR) geeft een totaalbeeld van het ruimtelijk\- en mobiliteitsbeleid op rijksniveau en vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het een aantal ruimtelijke doelen en uitspraken in onder andere de Agenda Landschap en de Agenda Vitaal Platteland. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties.

In de SVIR heeft het Rijk drie rijksdoelen om Nederland concurrerend, bereikbaar, leefbaar en veilig te houden voor de middellange termijn (2028\):

* Het vergroten van de concurrentiekracht van Nederland door het versterken van de ruimtelijk\-economische structuur van Nederland;

* Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat;

* Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de 13 onderwerpen van nationaal belang benoemd. Hiermee geeft het Rijk aan waarvoor het verantwoordelijk is en waarop het resultaten wil boeken. Buiten deze nationale belangen hebben decentrale overheden beleidsvrijheid.

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Opgaven van nationaal belang in Oost\-Nederland (de provincies Gelderland en Overijssel) zijn:

* Het waar nodig verbeteren van de internationale achterlandverbindingen (weg, spoor en vaarwegen) die door Oost Nederland lopen. Dit onder andere ten behoeve van de mainports Rotterdam en Schiphol;

* Het formuleren van een integrale strategie voor het totale rivierengebied van Maas en Rijntakken (Waal, Nederrijn, Lek en de IJssel, deelprogramma rivieren van het Deltaprogramma) en de IJsselvechtdelta (deelprogramma's zoetwater en rivieren) voor waterveiligheid in combinatie met bereikbaarheid, ruimtelijke kwaliteit, natuur, economische ontwikkeling en woningbouw;

* Het tot stand brengen en beschermen van de (herijkte) EHS (inmiddels NNN), inclusief de Natura 2000 gebieden (zoals de Veluwe);

* Het robuust en compleet maken van het hoofdenergienetwerk (380 kV), onder andere door het aanwijzen van het tracÃ© voor aansluiting op het Duitse hoogspanningsnet.

Voor het juridisch borgen van de nationale belangen uit deze Structuurvisie heeft het Rijk op basis van de Wet ruimtelijke ordening, twee besluiten waarmee dat mogelijk is. Deze twee besluiten zijn verschillend van elkaar in aard (beleidsmatig versus procesmatig):

* Het Besluit algemene regels ruimtelijke ordening (Barro). Dit geeft de juridische kaders die nodig zijn om het vigerend ruimtelijk beleid te borgen.

* Het Besluit ruimtelijke ordening (Bro). Het Bro stelt vanuit de rijksverantwoordelijkheid voor een goed systeem van ruimtelijke ordening juridische kaders aan de processen van ruimtelijke belangenafweging en besluitvorming bij verschillende overheden.

**Conclusie**

Voorliggend bestemmingsplan heeft geen raakvlakken met de nationale belangen zoals deze benoemd zijn in de Structuurvisie Infrastructuur en Ruimte. Derhalve wordt geconcludeerd dat er geen sprake is van strijd met het rijksbeleid.

##### 3\.1\.2 Ladder voor duurzame verstedelijking

Artikel 3\.1\.6 van het Besluit ruimtelijke ordening (Bro) schrijft voor dat van een nieuwe 'stedelijke ontwikkeling' die in een bestemmingsplan wordt mogelijk gemaakt moet worden aangetoond dat er sprake is van een behoefte. De toelichting bij het bestemmingsplan bevat daartoe een beschrijving van de behoefte aan die ontwikkeling. Indien het bestemmingsplan die ontwikkeling mogelijk maakt buiten het bestaand stedelijk gebied, bevat een toelichting tevens een motivering waarom niet binnen het bestaand stedelijk gebied in die behoefte kan worden voorzien. Dit wordt de 'Ladder Duurzame Verstedelijking' genoemd.

De beschrijving van de behoefte aan de betreffende, 'stedelijke ontwikkeling', moet inzichtelijk maken of, in relatie tot het bestaande aanbod, concreet behoefte bestaat aan de desbetreffende ontwikkeling. Die behoefte moet dan worden afgewogen tegen het bestaande aanbod, waarbij moet worden gemotiveerd dat rekening is gehouden met het voorkomen van leegstand.

De stappen schrijven geen vooraf bepaald resultaat voor, omdat het optimale resultaat moet worden beoordeeld door het bevoegd gezag dat de regionale en lokale omstandigheden kent en de verantwoordelijkheid draagt voor de ruimtelijke afweging met betrekking tot die ontwikkeling.

Onderhavig plan

Uit jurisprudentie is inmiddels gebleken dat de ladder voor duurzame verstedelijking niet van toepassing is voor zeer kleinschalige ontwikkelingen. Uit de uitspraken (ECLI:NL:RVS:2014:4720 \& ECLI:NL:RVS:2015:2921\) blijkt namelijk dat de ontwikkeling van respectievelijk acht en elf woningen niet wordt gezien als een nieuwe stedelijke ontwikkeling in de zin van artikel 3\.1\.6, tweede lid Bro. Onderhavig plan betreft de realisatie van twee woning en is daarmee veel kleinschaliger.

De woningen worden gesitueerd op de locatie waar momenteel sprake is van bestaande bebouwing. De schuren zullen worden gesloopt en plaatsmaken voor levensloopbestendige woningen. Gelet op het geringe aantal van twee toe te voegen woningen is er geen sprake van een stedelijke ontwikkeling als bedoeld in het Besluit ruimtelijke ordening. De ladder van duurzame ontwikkeling is daarom niet van toepassing op het voorliggende plan.

#### 3\.2 Provinciaal beleid Overijssel

##### 3\.2\.1 Omgevingsvisie Overijssel

Op 13 november 2019 is door de Provinciale Staten van Overijssel de Actualisatie Omgevingsvisie Overijssel 2018/2019 vastgesteld. De aanpassingen van de Omgevingsvisie die met de Actualisatie 2018/2019 zijn doorgevoerd zijn op 1 december 2019 in werking getreden. Met de Actualisatie 2018/2019 is de Omgevingsvisie weer bij de tijd gebracht.

De Omgevingsvisie Overijssel geeft de provinciale visie op de fysieke leefomgeving van Overijssel weer. Hierin worden onderwerpen als ruimtelijke ordening, milieu, water, verkeer en vervoer, ondergrond en natuur aangehaald in samenhang voor een duurzame ontwikkeling van de leefomgeving. De Omgevingsvisie is onder andere een structuurvisie onder de Wet ruimtelijke ordening.

Duurzaamheid, ruimtelijke kwaliteit en sociale kwaliteit zijn de leidende principes of 'rode draden' bij alle initiatieven in de fysieke leefomgeving in de provincie Overijssel.

##### 3\.2\.2 Omgevingsverordening Overijssel

De provincie beschikt over een palet aan instrumenten waarmee zij haar ambities realiseert. Het gaat er daarbij om steeds de meest optimale mix van instrumenten toe te passen, zodat effectief en efficiÃ«nt resultaat wordt geboekt voor alle ambities en doelstellingen van de Omgevingsvisie. De keuze voor inzet van deze instrumenten is bepaald aan de hand van een aantal criteria. In de Omgevingsvisie is bij elke beleidsambitie een realisatieschema opgenomen waarin is aangegeven welke instrumenten de provincie zal inzetten om de verschillende onderwerpen van provinciaal belang te realiseren.

EÃ©n van de instrumenten om het beleid uit de Omgevingsvisie te laten doorwerken is de Actualisatie Omgevingsverordening Overijssel 2018/2019 van de provincie Overijssel. De Provinciale Staten van Overijssel hebben de Actualisatie Omgevingsverordening Overijssel 2018/2019 op 13 november 2019 vastgesteld en is op 1 december 2019 in werking getreden. Met de vaststelling van de Actualisatie 2018/2019 is de Omgevingsverordening weer bij de tijd gebracht.

De Omgevingsverordening is het provinciaal juridisch instrument dat wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch geborgd is.

##### 3\.2\.3 Uitvoeringsmodel Omgevingsvisie Overijssel

De opgaven, kansen, beleidsambities en ruimtelijke kwaliteitsambities voor de provincie zijn in de Actualisatie Omgevingsvisie Overijssel 2018/2019 geschetst in ontwikkelingsperspectieven voor de groene omgeving en stedelijke omgeving.

Om de ambities van de provincie waar te maken, bevat de Omgevingsvisie een uitvoeringsmodel. Dit model is gebaseerd op drie niveaus, te weten:

* generieke beleidskeuzes;

* ontwikkelingsperspectieven;

* gebiedskenmerken.

Deze begrippen worden hieronder nader toegelicht.

Generieke beleidskeuzes

Generieke beleidskeuzes zijn keuzes die bepalend zijn voor de vraag of ontwikkelingen nodig dan wel mogelijk zijn. In deze fase wordt beoordeeld of er sprake is van een behoefte aan een bepaalde voorziening. Ook wordt in deze fase het zgn. principe van zuinig en zorgvuldig ruimtegebruik gehanteerd. Hierin komt er kort gezegd op neer dat eerst bestaand bebouwd gebied wordt benut, voordat er uitbreiding in de groene omgeving kan plaatsvinden.

Andere generieke beleidskeuzes betreffen de reserveringen voor waterveiligheid, randvoorwaarden voor externe veiligheid, grondwaterbeschermingsgebieden, bescherming van de ondergrond (aardkundige en archeologische waarden), landbouwontwikkelingsgebieden voor intensieve veehouderij, begrenzing van Nationale Landschappen, Natura 2000\-gebieden, Natuurnetwerk Nederland en verbindingszones enzovoorts. De generieke beleidskeuzes zijn veelal normstellend en verankerd in de Omgevingsverordening Overijssel.

Ontwikkelingsperspectieven

Als uit de beoordeling in het kader van de generieke beleidskeuzes blijkt dat de voorgenomen ruimtelijke ontwikkeling aanvaardbaar is, vindt een toets plaats aan de ontwikkelingsperspectieven. In de Omgevingsvisie is een spectrum van zes ontwikkelingsperspectieven beschreven voor de groene en stedelijke omgeving. Met dit spectrum geeft de provincie ruimte voor het realiseren van de in de visie beschreven beleids\- en kwaliteitsambities.

De ontwikkelingsperspectieven geven richting aan wat waar ontwikkeld zou kunnen worden. Daar waar generieke beleidskeuzes een geografische begrenzing hebben, zijn ze consistent doorvertaald in de ontwikkelingsperspectieven.

GebiedskenmerkenÂ

Op basis van gebiedskenmerken in vier lagen (natuurlijke laag, laag van het agrarisch cultuurlandschap, stedelijke laag en lust\- en leisurelaag) gelden specifieke kwaliteitsvoorwaarden en âopgaven voor ruimtelijke ontwikkelingen. Het is de vraag 'hoe' een ontwikkeling invulling krijgt.

Aan de hand van de drie genoemde niveaus kan worden bezien of een ruimtelijke ontwikkeling mogelijk is en er behoefte aan is, waar het past in de ontwikkelingsvisie en hoe het uitgevoerd kan worden.

![afbeelding "i_NL.IMRO.0183.GEEBPLANGEVWG36-VG01_0008.png"](i_NL.IMRO.0183.GEEBPLANGEVWG36-VG01_0008.png)

*Figuur 3\.1: Uitvoeringsmodel Omgevingsvisie Overijssel (Bron: provincie Overijssel)*

**Toetsing van het initiatief aan de uitgangspunten Omgevingsvisie Overijssel**

Indien het concrete initiatief wordt getoetst aan de Omgevingsvisie Overijssel ontstaat globaal het volgende beeld.

Generieke beleidskeuzes

Of een ontwikkeling mogelijk is, wordt bepaald op basis van generieke beleidskeuzes. Hierbij zijn de artikelen 2\.1\.2 *principe van concentratie*, artikel 2\.1\.3 *Zuinig en zorgvuldig ruimtegebruik*Â en artikel 2\.2\.2 *Realisatie nieuwe woningen* van belang.

*Artikel 2\.1\.2 Principe van concentratie*

Middels het principe van concentratie is bepaald dat bestemmingsplannen uitsluitend voorzien in woningbouw en het realiseren van stedelijke voorzieningen, met bijbehorende infrastructuur en groenvoorzieningen om te voldoen aan de lokale behoefte en de behoefte van bijzondere doelgroepen.

Doorwerking voor voorliggend plan:

Voorliggend bestemmingsplan ziet toe op de realisatie van 2 woningbouwkavels op een inbreidingslocatie in Geesteren. Deze woningen voorzien in een lokale behoefte om voor de inwoners van Geesteren voldoende woningbouwkavels beschikbaar te hebben. Er wordt voldaan aan het principe van concentratie.

*artikel 2\.1\.3 Zuinig en zorgvuldig ruimtegebruik*

Bestemmingsplannen voorzien uitsluitend in stedelijke ontwikkelingen die een extra ruimtebeslag door bouwen en verharden leggen op de Groene Omgeving wanneer aannemelijk is gemaakt:

* dat er voor deze opgave in redelijkheid geen ruimte beschikbaar is binnen het bestaande bebouwd gebied en de ruimte binnen het bestaand bebouwd gebied ook niet geschikt te maken is door herstructurering en/of transformatie;

* dat mogelijkheden voor meervoudig ruimtegebruik binnen het bestaand bebouwd gebied optimaal zijn benut.

Bestemmingsplannen voor de Groene Omgeving voorzien uitsluitend in ontwikkelingen die een extra ruimtebeslag door bouwen en verharden leggen anders dan de uitleg van steden en dorpen wanneer aannemelijk is gemaakt:

* dat (her)benutting van bestaande erven en/of bebouwing in de Groene Omgeving in redelijkheid niet mogelijk is;

* dat mogelijkheden voor combinatie van functies op bestaande erven optimaal zijn benut.

Doorwerking voor voorliggend plan:

De voorgenomen ontwikkeling betreft een reeds bebouwde locatie binnen de bebouwde kom van de kern Geesteren. De schuren zullen worden gesloopt ten behoeve van de ontwikkeling van twee levensloopbestendige woningen. Met de ontwikkeling wordt voldaan aan de uitgangspunten van zuinig en zorgvuldig ruimtegebruik.

*Artikel 2\.2\.2 Realisatie nieuwe woningen*

Bestemmingsplannen en omgevingsvergunningen als bedoeld in artikel 2\.1 lid 1 onder c van de Wabo, voorzien uitsluitend in de mogelijkheid tot het realiseren van nieuwe woningen als de behoefte daaraan is aangetoond door middel van actueel onderzoek woningbouw.

In bestemmingsplannen wordt in maximaal 80% van de behoefte aan nieuwe woningen zoals vastgesteld in het kader van actueel onderzoek woningbouw, voorzien.

In bestemmingsplannen van gemeenten waarvoor woonafspraken van toepassing zijn, mag \- in afwijking van lid 2 \- in een hoger percentage dan 80% worden voorzien, met een maximum van 100% van de behoefte zoals vastgesteld in het kader van de woonafspraken.

De behoefte aan nieuwe woningen zoals bedoeld in lid 1 wordt in ieder geval geacht te zijn aangetoond als realisatie daarvan past binnen de geldende woonafspraken zoals die zijn gemaakt tussen gemeente en provincie op basis van regionale afstemming. Het actuele gemeentelijke woningbouwprogramma is in overeenstemming met de Regionale Woonprogrammering Twente (april 2017\).

Doorwerking voor voorliggend plan:

De toevoeging van 2 woningen binnen het plangebied past binnen het gemeentelijk woningbouwprogramma. Voorliggend plan is hiermee in overeenstemming met artikel 2\.2\.2 van de Omgevingsverordening Overijssel.

Ontwikkelingsperspectieven

De opgaven, kansen, beleidsambities en ruimtelijke kwaliteitsambities voor de provincie zijn geschetst in ontwikkelingsperspectieven voor de groene omgeving en stedelijke omgeving. In dit geval zijn uitsluitend de ontwikkelingsperspectieven voor de stedelijke omgeving van belang. In figuur 3\.2 is een fragment van de kaart van de ontwikkelingsperspectieven behorende bij de Omgevingsvisie weergegeven.

![afbeelding "i_NL.IMRO.0183.GEEBPLANGEVWG36-VG01_0009.png"](i_NL.IMRO.0183.GEEBPLANGEVWG36-VG01_0009.png)

*Figuur 3\.2: Fragment ontwikkelingsperspectievenkaart, Omgevingsvisie Overijssel, de locatie is*

*rood omlijnd (bron: provincie Overijssel)*

De locatie is gelegen in het gebied dat is aangemerkt als 'woon\- en werklocaties buiten de stedelijke netwerken'. De steden en dorpen buiten de stedelijke netwerken mogen altijd bouwen voor de lokale behoefte aan wonen, werken en voorzieningen, inclusief lokaal gewortelde bedrijvigheid, mits onderbouwd en regionaal afgestemd. Herstructurering en transformatie van de woon\-, werk\-, voorzieningen\- en mixmilieus moeten deze vitaal en aantrekkelijk houden en de diversiteit aan milieus versterken. Herstructurering en transformatie bieden kansen om te anticiperen op klimaatverandering (bijvoorbeeld door ruimte voor groen, natuur en water te reserveren). Van belang is de stedelijke ontwikkeling altijd af te stemmen op de kenmerken van het watersysteem, bijvoorbeeld in laaggelegen gebieden bij bouw\- en evacuatieplannen rekening houden met risicoâs op overstroming of wateroverlast. Herstructurering en transformatie kunnen ook bijdragen aan de energietransitie (door het nemen van energie\-efficiÃ«nte maatregelen en/of het opwekken van duurzame energie door bijvoorbeeld het aanwezige dakoppervlak te benutten).

De woonfunctie past binnen de 'woon\- en werklocaties buiten de stedelijke netwerken. Het plan bestaat uit de realisatie van twee grondgebonden woningen voor starters\- en senioren als vitalisering van de kern Geesteren. De plannen van de initiatiefnemer dragen bij aan het ontwikkelingsperspectief dat ter plaatse geldt.

Gebiedskenmerken

Nieuwe ruimtelijke opgaven wil de provincie verbinden met bestaande gebiedskenmerken. De gebiedskenmerken spelen zo een belangrijke rol bij de vraag hoe een initiatief invulling kan krijgen. Onder gebiedskenmerken wordt verstaan de ruimtelijke kenmerken van een gebied of een gebiedstype die bepalend zijn voor de karakteristiek en kwaliteit van dat gebied of gebiedstype.

De provincie onderscheidt de gebiedskenmerken in vier lagen:

* de natuurlijke laag;

* de laag van het agrarisch cultuurlandschap;

* de stedelijke laag;

* de laag van de beleving.

In dit geval is sprake van een binnenstedelijke, reeds bebouwde, locatie. De bij de 'Natuurlijke laag' en de 'Laag van het agrarisch cultuurlandschap' behorende gebiedskenmerken kunnen dan ook buiten beschouwing worden gelaten. Deze gebiedskenmerken komen immers niet (meer) zichtbaar voor in het plangebied en kunnen in redelijkheid ook niet worden teruggebracht als gevolg van onderhavige ontwikkeling.

*Stedelijke laag*

![afbeelding "i_NL.IMRO.0183.GEEBPLANGEVWG36-VG01_0010.png"](i_NL.IMRO.0183.GEEBPLANGEVWG36-VG01_0010.png)

*Figuur 3\.3: stedelijke laag, Omgevingsvisie Overijssel (bron: provincie Overijssel)*

De 'Stedelijke laag' heeft binnen het plangebied het kenmerk 'woonwijken 1955\-nu'. De woonwijken van 1955 tot nu zijn planmatig opgezette uitbreidingswijken op basis van een collectief idee en grotere bouwstromen. De functies (wonen, werken, voorzieningencentra) zijn uiteengelegd en de wijken zijn opgedeeld in buurten met een homogeen bebouwingskarakter. Als ontwikkelingen plaats vinden de naoorlogse woonwijken, dan voegt nieuwe bebouwing zich in de aard, maat en het karakter van het grotere geheel (patroon van o.a. wooneenheden en parken), maar is als onderdeel daarvan wel herkenbaar. De groenstructuur is onderdeel van het wijkontwerp.

Bij het stedenbouwkundige ontwerp is rekening gehouden met de bestaande bebouwde omgeving en het omliggende landschap. Er is gekeken naar een goede overgang tussen de kern Geesteren en de groene omgeving ten noorden van het plangebied. Er is gekozen voor woningen met een passend volume op ruime kavels. Het plan doet geen afbreuk aan de stedelijke laag.

De 'Laag van de beleving' heeft binnen het plangebied geen specifieke kenmerken en blijft daarom verder buiten beschouwing.

**Conclusie**

Geconcludeerd kan worden dat de in dit voorliggende bestemmingsplan besloten planologische wijziging volledig in overeenstemming is met het in de Omgevingsvisie Overijssel verwoorde en in de Omgevingsverordening verankerde provinciaal ruimtelijk beleid.

#### 3\.3 Gemeentelijk beleid

##### 3\.3\.1 Omgevingsvisie Tubbergen

De gemeenteraad van de gemeente Tubbergen heeft op 16 maart 2021 'MijnOmgevingsvisie Tubbergen' vastgesteld. Deze visie gaat over de toekomst van de leefomgeving van de gemeente Tubbergen, waarbij wordt ingegaan op diverse thema's (o.a. leefbaarheid, gezondheid, veiligheid en duurzaamheid). De visie geeft aan hoe de gemeente Tubbergen en samenleving willen sturen. Wat moet er behouden worden, wat moet er versterkt worden en wat moet er worden ontwikkeld.

De omgevingsvisie 'MijnOmgevingsvisie Tubbergen' gaat uit van vier kernprincipes. Dit zijn manieren van werken: werkwijzen die altijd gelden. De vier principes zijn:

* 1\. We doen het samen;

* 2\. We geven het goed voorbeeld;

* 3\. We wentelen niet af op volgende generaties;

* 4\. We combineren zoveel mogelijk functies, zodat de beschikbare ruimte optimaal wordt gebruikt.

Geesteren betreft een kern met woon\-en centrumfunctie met de volgende waarden;

* kernen met kleinschalige woonbebouwing aan de randen en dichtere en soms ook middelhoge bebouwing in het hart;

* kernen met belangrijke voorzieningen zoals winkels, horeca, sportvoorzieningen, zorg, pinmogelijkheden;

* aanwezigheid van ontmoetingsplekken in het bijzonder in de omgeving van voorzieningen;

* (verbindingen met) de groene omgeving;

* in veel gevallen een kerk als belangrijk gebouw in het silhouet van de kern;

* tevens is er op enkele plekken karakteristieke bebouwing aanwezig.

Het plangebied aan de Langeveenseweg 36 is gelegen in de kern Geesteren. Geesteren is een van de drie hoofdkernen en heeft commerciÃ«le maatschappelijke voorzieningen. Vanuit het oogpunt van zuinig ruimtegebruik en duurzaamheid gaat inbreiding voor uitbreiding, mits dit niet ten koste gaat van de identiteit, karakteristiek en een aangenaam woon\- en leefklimaat.

Voor de komende periode is er zowel nog een kwantitatieve als kwalitatieve woningbouwopgave voor starters en senioren als voor doorstromers in Geesteren. Initiatieven die tegemoet komen aan een concrete behoefte in de gemeente, zijn afweegbaar wanneer er sprake is van een goede ruimtelijke inpassing.

Als gevolg van het voornemen wordt een voormalige bedrijfslocatie van een kruidenierswinkel herontwikkeld naar woningbouw, waarbij de 'senioren' als doelgroep gelden. Het plangebied is gelegen binnen de bestaande kern van Geesteren waardoor er sprake is van inbreiding en er levensloopbestendig gebouwd wordt. Het voornemen is in overeenstemming met de Omgevingsvisie 'Tubbergen'.

##### 3\.3\.2 Woonvisie 2021\+

De 'Woonvisie 2021\+' is op 6 juli 2021 door de gemeenteraad van de gemeente Tubbergen vastgesteld. De woonvisie bevat het woonbeleid van de gemeente Tubbergen voor de komende jaren en is gebaseerd op cijfers, trends en ontwikkelingen op de woningmarkt. Met het vaststellen van de woonvisie biedt de gemeenteraad een kwantitatief en kwalitatief kader voor woningbouwontwikkelingen in de gemeente Tubbergen.

Woningbouwprogramma

Voor de periode 2020\-2030 gaat de gemeente uit van een woningbehoefte van 640 woningen. Vanwege de huidige druk op de markt wil de gemeente deze woningbouwopgave zoveel mogelijk tussen 2020 en 2025 realiseren. Daarnaast houdt de gemeente een ruimere plancapaciteit aan dan enkel te koersen op de verwachte woningbehoefte. De ervaring leert dat een deel van de plannen vertraging oploopt of helemaal niet doorgaat. De gemeente wil hier tijdig op kunnen inspelen. Er wordt uitgegaan van een zachte plancapaciteit van 130%, zo'n 830 woningen.

De prognose is vertaald in een woningbouwprogramma per kern. De gemeente geeft echter ruimte aan goede plannen die mogelijk de woningbehoefte per kern overstijgt. Hieronder is de woningbehoefte per kern opgenomen.

![afbeelding "i_NL.IMRO.0183.GEEBPLANGEVWG36-VG01_0011.png"](i_NL.IMRO.0183.GEEBPLANGEVWG36-VG01_0011.png)

*Figuur 3\.8: overzicht behoefte en plancapaciteit kernen gemeente Tubbergen*

Inbreiding krijgt prioriteit boven uitbreiding

In overeenstemming met de Ladder voor duurzame verstedelijking wil de gemeente de nieuwbouwopgave zoveel mogelijk binnen de bebouwde kom op inbreidingslocaties realiseren. Op die manier blijft het buitengebied zo groen mogelijk. In Provinciaal verband (Regionale Woonagenda) is al aangegeven dat voor inbreidingsplannen de komende jaren geen kwantitatieve limiet wordt gesteld. Wel moeten deze plannen kwalitatief getoetst worden.

In een aantal kernen zijn de mogelijkheden voor inbreiding beperkt. Bijvoorbeeld omdat inbreiding te zeer ten koste gaat van het dorpse\- en landelijke karakter, of omdat er niet of nauwelijks inbreidingslocaties voorhanden zijn. Daarom zet de gemeente zich er voor in dat het ook in de toekomst mogelijk blijft om \-uiteraard zo zorgvuldig mogelijk\- potentiÃ«le locaties aan de randen van de bebouwde kom te benutten. De Regionale Woonagenda biedt ook die ruimte.

Kwaliteitskader Woningbouw 2021

Naast de woonvisie is separaat ook een Kwaliteitskader opgesteld. Het geeft een woningbehoefteprofiel per doelgroep op gemeenteniveau en uitgewerkt per kern. Deze profielen zijn richtinggevend voor de toekomstige woningbouwopgave. Voor Geesteren is het profiel als volgt:

* Starters

Er is behoefte aan goedkope koopwoningen. Daarbij moet gestreefd worden naar een grondgebonden woning of woning met grondgebonden uitstraling (boven\- / benedenwoning). Daarnaast zoekt een deel van de starters een ruime koopwoning in het (middel)dure segment.

* Gezinnen/doorstromers

Men zoekt vooral een vrijstaande koopwoning. Deze zijn er in potentie voldoende, maar komen nu slechts beperkt beschikbaar. Op dit vlak ligt geen grote nieuwbouwopgave.

* Senioren

Deze groep groeit het sterkst de komende jaren. Men wenst vooral een grondgebonden woning, maar er is ook een substantiÃ«le vraag naar appartementen, mits deze op een goede plek staan.

Prognoses laten zien dat in de kern Geesteren behoefte is aan 60 extra woningen. Met dit bouwplan (2 extra woningen) wordt het plangebied omgevormd naar een woonlocatie. Het realiseren van de woningen past binnen de beschikbare contigenten. Ook in kwalitatieve zin moet het voorliggende plan in een behoefte voorzien. De woningen zijn beoogd voor de doelgroep senioren met levensloopbestendige woningen.

Geconcludeerd wordt dat de in dit bestemmingsplan besloten ontwikkeling in overeenstemming is met het gemeentelijk woonbeleid.

##### 3\.3\.3 Beleidsnota Inbreidingslocaties gemeente Tubbergen 2016

Op 16 februari 2016 is de Beleidsnota Inbreidingslocaties gemeente Tubbergen 2016 in werking getreden. De gemeente Tubbergen werd en wordt regelmatig geconfronteerd met aanvragen voor het bouwen van woningen op inbreidingslocaties. Deze beleidsnota is van toepassing op aanvragen voor kleinschalige woningbouw in bestaand stedelijk gebied. Prioriteit wordt toegekend aan aanvragen die betrekking hebben op de benutting van locaties voor herstructurering of transformatie. Beleid op inbreidingslocaties geeft kansen voor verbetering env ersterking van de ruimtelijke kwaliteit. Hierbij wordt primair ingezet op bouwen voor behoefte op locaties voor herstructurering of transformatie binnen bestaand gebied.

De Beleidsnota Inbreidingslocaties gemeente Tubbergen 2016 bevat een toetsingskader zodat aanvragen eenvoudig, duidelijk en sneller kunnen worden getoetst. Ook wordt dan de beoordeling beter en sterker beargumenteerd en onderbouwd.

Wanneer een aanvraag voor bouwen op een inbreidingslocatie binnen het bestemmingsplan past is de gemeente verplicht medewerking te verlenen. Indien de aanvraag niet past binnen het bestemmingsplan en ook niet binnen de daarin opgenomen (binnenplanse) afwijkingsbevoegdheden zal een afweging moeten worden gemaakt of er medewerking wordt verleend. Deze afweging kan worden gemaakt aan de hand van toetsing aan de criteria zoals hieronder wordt weergegeven. Dit laat onverlet dat een bouwvoornemen ook moet worden getoetst aan alle relevante beleids\- en omgevingsaspecten, zodat woningbouw op de bewuste locatie als een aanvaardbare vervolgfunctie kan gelden

*Beleid*

Verzoeken voor woningbouw dienen te worden getoetst aan het bestaande beleid:

* a. Rijksstructuurvisie Infrastructuur en ruimte: toepassing van de Ladder voor duurzame verstedelijking (artikel 3\.1\.6, lid 2 Bro);

* b. Omgevingsvisie en Omgevingsverordening provincie Overijssel;

* c. Gemeentelijk beleid:

\- Structuurvisie (Omgevingsvisie);

\- Woonvisie 2016\+ (reeds 2021\+) en Uitvoeringsnota Woningbouw

*Stedenbouwkundige aspecten*

De stedenbouwkundige toetsing is erop gericht te kijken of de aanvraag aansluit op de omgeving, of deze een meerwaarde heeft voor de kwaliteit van de bestaande situatie en of het perceel geschikt is

*Aansluiting op de omgeving*

Bebouwing op inbreidingslocaties is alleen acceptabel als de bebouwing vanuit stedenbouwkundige overwegingen als logisch kan worden beschouwd, als het iets toevoegt aan de ruimtelijke situatie of als er aantoonbaar sprake is van een verbetering van de bestaande situatie. Er moet een logische aansluiting zijn op de bestaande stedenbouwkundige structuur en er moet samenhang worden gevormd met de omgeving. De groene elementen in een gebied en de stedenbouwkundig ruimtelijke waarde van een gebied zijn in hoge mate bepalend bij de afweging of bebouwing aanvaardbaar is. Wanneer het perceel deel uitmaakt van een groter geheel mag de bebouwing op de inbreidingslocatie geen kwaliteitsverlies betekenen van de samenhang met de omgeving.

*Herstructurering of transformatie*

Indien een voorgenomen ontwikkeling voorziet in een regionale behoefte moet volgens de Ladder voor duurzame verstedelijking (art. 3\.1\.6 Bro) vervolgens worden beoordeeld of deze binnen bestaand stedelijk gebied kan worden gerealiseerd door locaties voor herstructurering of transformatie te benutten. Onder transformatie wordt verstaan de verandering van de functie van de bebouwing van het stedelijk gebied, bijvoorbeeld een winkelpand wordt woning of na sloop bedrijf ontstaat er ruimte voor woningbouw. Herstructurering betreft het vernieuwen van verouderde of verloederde woongebieden, b.v. door sloop en nieuwbouw, waardoor met andere typen woningen voorzien wordt in de actuele vraag naar woningen.

Als gevolg van de voorgenomen ontwikkeling is sprake van de transformatie van voormalige bedrijfslocatie van een kruidenierswinkel naar woningbouw. In hoofdstuk 3 is de voorgenomen ontwikkeling getoetst aan het rijks\-, provinciaal\- en gemeentelijk beleid en geconcludeerd dat het voornemen voldoet aan het geldende beleid.

Er is een stedenbouwkundig ontwerp opgesteld van de voorgenomen ontwikkeling. Het bouwplan voor twee levensloopbestendige woningen sluit aan op het bebouwingsbeeld van de Langeveenseweg. Het ontwerp is voorgelegd aan het Kwaliteitsteam van de gemeente Tubbergen.

Echter is naast het stedenbouwkundig belang ook de woningbehoefte van belang voor voorgestelde ontwikkeling. Het is praktisch haalbaar om twee levensloopbestendige woningen te bouwen. Hiermee wordt ingespeeld op de lokale behoefte naar seniorenwoningen met de mogelijkheid voor een slaapkamer met badkamer op de begane grond. Met deze bestemmingsplanprocedure wordt zodoende geregeld dat gebouwd kan worden naar de behoefte in Geesteren.

Aangezien het plan qua bouwmogelijkheden (bouwregels maatvoering bouw\- en goothoogte) aansluit bij de woonbebouwing in de omgeving kan geconcludeerd worden dat het plan vanuit stedenbouwkundig oogpunt aansluit op de omgeving.

Geconcludeerd kan worden dat het voornemen in overeenstemming is met de Beleidsnota Inbreidingslocaties gemeente Tubbergen 2016\.

### Hoofdstuk 4 Omgevingsaspecten

Op grond van artikel 3\.1\.6 van het Besluit ruimtelijke ordening moet in de toelichting op het bestemmingsplan een beschrijving staan van het verrichte onderzoek naar de voor het plan relevante feiten en de af te wegen belangen (Algemene wet bestuursrecht, artikel 3\.2\).

In dit hoofdstuk wordt ingegaan op de geldende wet\- en regelgeving die op voorliggend plan en plangebied van toepassing zijn. Bovendien is een bestemmingsplan vaak een belangrijk middel voor afstemming tussen de milieuaspecten en ruimtelijke ordening. In dit hoofdstuk worden daarom de resultaten van het onderzoek naar o.a. de milieukundige uitvoerbaarheid beschreven. Het betreffen voor zover relevant de thema's geluid, bodem, luchtkwaliteit, externe veiligheid, milieuzonering, geur, ecologie, archeologie \& cultuurhistorie, verkeer, water en vormvrije m.e.r\-beoordeling.

#### 4\.1 Vormvrije m.e.r.\-beoordeling

Op 1 april 2011 is het huidige Besluit milieueffectrapportage in werking getreden. Op 7 juli 2017 zijn er enkele wijzigingen doorgevoerd binnen dit besluit om de m.e.r.\-procedure eenduidiger en overzichtelijker te maken, alsmede het aspect milieueffectrapportage explicieter te behandelen in aanvragen. Dit besluit heeft tot doel het vaststellen van mogelijke, ernstig nadelige milieugevolgen ten gevolge van een activiteit binnen de aanvraag.

Binnen het Besluit milieueffectrapportage zijn een tweetal mogelijkheden opgenomen hoe om te gaan met dit besluit bij een aanvraag. Wanneer de beoogde activiteit in de D\-lijst van het Besluit milieueffectrapportage wordt benoemd, maar onder de gestelde drempelwaarden blijft, volstaat een vormvrije m.e.r.\-beoordeling. Wanneer de beoogde activiteit in de D\-lijst van het Besluit milieueffectrapportage wordt benoemd en bovendien de gestelde drempelwaarden overstijgt, is de betreffende aanvraag m.e.r.\-plichtig. Op dat moment zal een m.e.r.\-rapportage op moeten worden gesteld.

Op voorhand dient beschouwd te worden of sprake is van een activiteit welke voorkomt in de D\-lijst. De activiteit waar voorliggend plan de meeste aansluiting bij vindt is een stedelijk ontwikkelingsproject. In de nota van toelichting op het Besluit mer wordt het begrip 'stedelijk ontwikkelingsproject' geduid. Hier wordt het volgende over gezegd:

âBij een stedelijk ontwikkelingsproject kan het gaan om bouwprojecten als woningen, parkeerterreinen, bioscopen, theaters, sportcentra, kantoorgebouwen en dergelijke of een combinatie daarvan. Er kan overigens geen misverstand over bestaan dat ook Â«dorpenÂ» hieronder vallen. Wat Â«stedelijke ontwikkelingÂ» inhoudt kan van regio tot regio verschillen. Van belang hierbij is of er per saldo aanzienlijke negatieve gevolgen voor het milieu kunnen zijn. Indien bijvoorbeeld een woonwijk wordt afgebroken en er komt een nieuwe voor in de plaats, zal dit in de regel per saldo geen of weinig milieugevolgen hebben. Bij een uitbreiding zal er eerder sprake kunnen zijn van aanzienlijke gevolgen.â

Middels onderhavig bestemmingsplan wordt een bestaand erf herontwikkeld naar een woningbouwlocatie. Bestaande bebouwing op het erf wordt gesaneerd en in totaal worden binnen het plangebied twee woningen toegevoegd. De concrete ontwikkeling is beschreven in de planbeschrijving in hoofdstuk 2\. Het huidige gebruik van het plangebied bestaat uit een bedrijfsfunctie met een bedrijfswoning, daarmee bestaat het plangebied reeds uit stedelijke functies met bijbehorende bebouwing.

In dit geval is sprake van een herontwikkeling waarbij twee woningen worden toegevoegd binnen bestaand stedelijk gebied. De aard en omvang van dit project is beperkt en de omvang van de bouwlocatie wordt in vergelijking met de huidige situatie niet vergroot. Daarnaast wordt het project gerealiseerd in een omgeving die zich reeds kenmerkt door woonbebouwing. Gelet op de aard en omvang van de dit plan wordt geconcludeerd dat geen sprake is van een stedelijk ontwikkelingsproject als bedoeld in het Besluit m.e.r. In dit geval is het Besluit m.e.r. niet van toepassing en hoeft geen aanmeldnotitie te worden opgesteld.

#### 4\.2 Milieuzonering

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan we het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreÃ«ren anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies. Die onderlinge afstand moet groter zijn naarmate de milieubelastende functie het milieu sterker belast. Milieuzonering heeft twee doelen:

* het voorkomen of zoveel mogelijk beperken van hinder en gevaar bij woningen en andere gevoelige functies;

* het bieden van voldoende zekerheid aan bedrijven dat zij hun activiteiten duurzaam onder aanvaardbare voorwaarden kunnen uitoefenen.

Voor het bepalen van de aan te houden afstanden wordt de VNG\-uitgave 'Bedrijven en Milieuzonering' uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI\-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstandenlijst gaat uit van gemiddeld moderne bedrijven. Indien bekend is welke activiteiten concreet zullen worden uitgeoefend, kan gemotiveerd worden uitgegaan van de daadwerkelijk te verwachten milieubelasting, in plaats van de richtafstanden. De afstanden worden gemeten tussen enerzijds de grens van de bestemming die de milieubelastende functie(s) toelaat en anderzijds de uiterste situering van de gevel van een milieugevoelige functie die op grond van het bestemmingsplan/wijzigingsplan mogelijk is.

Hoe gevoelig een gebied is voor milieubelastende activiteiten is mede afhankelijk van het omgevingstype. De richtafstanden van de richtafstandenlijst gelden ten opzichte van het omgevingstype 'rustige woonwijk/buitengebied' dan wel 'gemengd gebied'. Het plangebied betreft het omgevingstype 'rustige woonwijk/buitengebied'. In figuur 4\.1 zijn de richtafstanden weergegeven.

![afbeelding "i_NL.IMRO.0183.GEEBPLANGEVWG36-VG01_0012.png"](i_NL.IMRO.0183.GEEBPLANGEVWG36-VG01_0012.png)

*Figuur 4\.1: Richtafstanden VNG\-uitgave Bedrijven en Milieuzonering*

Zoals reeds hiervoor genoemd wordt bij het realiseren van nieuwe bestemmingen gekeken te worden naar de omgeving waarin de nieuwe bestemmingen gerealiseerd worden. Hierbij spelen twee vragen een rol:

* past de nieuwe functie in de omgeving? (externe werking);

* laat de omgeving de nieuwe functie toe? (interne werking).

*Externe werking*

Hierbij gaat het met name om de vraag of de voorgenomen ruimtelijke ontwikkeling leidt tot een situatie die, vanuit hinder of gevaar bezien, in strijd is te achten met een goede ruimtelijke ordening. Daarvan is sprake als het woon\- en leefklimaat van omwonenden in ernstige mate wordt aangetast.

De gewenste woonfunctie betreft geen milieubelastende functie voor de omgeving. Van onevenredige aantasting van het woon\- en leefklimaat van omwonenden, als gevolg van het voornemen, is dan ook geen sprake.

*Interne werking*

Hierbij gaat het om de vraag of nieuwe woningen binnen het plangebied hinder ondervinden van bestaande functies in de omgeving en omgekeerd of omliggende milieubelastende functies worden beperkt in hun bedrijfsvoering ten gevolge van de ontwikkeling.

Langeveenseweg 37

De meest nabijgelegen milieubelastende functie betreft Glass \& Gifts aan de Langeveenseweg 37, ten westen van het plangebied. Dit perceel heeft een detailhandelsbestemming. Op grond van de VNG\-uitgave 'Bedrijven en Milieuzonering' geldt voor detailhandel een richtafstand van 10 m. Aan deze afstand wordt voldaan.

Schotboersweg 10

Ten noordoosten van het plangebied, aan de Schotboersweg 10, is een varkenshouderij gevestigd, voor dergelijke bedrijven gelden op grond van de VNG\-uitgave de volgende richtafstanden:

* 5\. Stof: 30 meter;

* 6\. Geluid: 50 meter;

* 7\. Geur: 200 meter.

De kortste afstand tussen de nieuw te realiseren woning aan de Schotboersweg en het bouwvlak van de veehouderij bedraagt ten minste 80 meter. Daarmee wordt ruimschoots voldaan aan de richtstanden voor de aspecten stof en geluid. Aan de richtafstand voor geur wordt niet voldaan. Hier zijn echter de bepalingen uit de Wet geurhinder en veehouderij (Wgv) van belang. Dit wordt in paragraaf 4\.3 verder op in gegaan.

Gelet op het vorenstaande is een aanvaardbaar woon\- en leefklimaat ter plaatse van de nieuwe woningen te verwachten en worden omliggende functies niet beperkt.

#### 4\.3 Geur

De Wet geurhinder en veehouderij (Wgv) vormt het toetsingskader voor vergunningverlening als het gaat om geurhinder vanwege dierenverblijven van veehouderijen. De Wgv stelt Ã©Ã©n landsdekkend beoordelingskader met een indeling in twee categorieÃ«n. Voor diercategorieÃ«n waarvan de geuremissie per dier is vastgesteld, wordt deze waarde uitgedrukt in een ten hoogste toegestane geurbelasting op een geurgevoelig object. Voor de andere diercategorieÃ«n is die waarde een wettelijke vastgestelde afstand die ten minste moet worden aangehouden.

Op grond van de Wet geurhinder en veehouderij (Wgv) dient voor diercategorieÃ«n waarvoor per dier geen geuremissie is vastgesteld (bijvoorbeeld melkkoeien) en een geurgevoelig object de volgende afstanden aangehouden te worden:

* ten minste 100 meter indien het geurgevoelige object binnen de bebouwde kom is gelegen;

* ten minste 50 meter indien het geurgevoelige object buiten de bebouwde kom is gelegen.

Voor diercategorieÃ«n waarvoor in de Wgv een geuremissie per dier is vastgesteld geldt dat, binnen een concentratiegebied, de geurbelasting op geurgevoelige objecten binnen de bebouwde kom niet meer dan 3 odour units per kubieke meter lucht mag bedragen. Voor geurgevoelige objecten buiten de bebouwde kom mag deze niet meer bedragen dan 14 odour units per kubieke meter lucht.

De woningen vallen aan te merken als geurgevoelige objecten in de zin van artikel 1 van de Wet geurhinder en veehouderij. Het plangebied is gelegen binnen de bebouwde kom. De dichtsbijzijnde veehouderij bevindt zich aan de Schotboersweg 10 met een kortste afstand van 80 meter. De aanwezigheid van het agrarisch bedrijf in de directe omgeving maakt dat de effecten van dit bedrijf op de ontwikkellocatie in beeld gebracht moeten worden. Het geuronderzoek is bijgevoegd in Bijlage 1.

De hoogste geurbelasting is op het punt kadastrale grens 3\. De geurbelasting is op dat punt 5,9 odour units per seconde per dier, waarbij de norm 3,0 odour betreft. Voor de beoordeling van het woon\- en leefklimaat op grond van de huidige vergunning zijn vanuit bijlage 6 en 7 van de handreiking bij de Wet geurhinder en veehouderij van belang. Het percentage geurgehinderden bij een geurbelasting van 5\-6 odour units per seconde per dier bedraagt 12\-14% . Dat percentage komt overeen met de milieukwaliteit redelijk goed, oftewel er is een aanvaardbaar woon\- en leefklimaat gegarandeerd.

Vanwege de overbelaste situatie en de wettelijke verplichting om bij bedrijfsontwikkelingen (uitbreidingen) de overbelasting te halveren is gegarandeerd dat de geurbelasting in de toekomst alleen nog kan afnemen. De ontwikkelmogelijkheden op de locatie Schotboersweg 10a in Geesteren zijn begrenst door woningen die op een kortere afstand liggen dan de woningen in onderhavige ontwikkeling. Dit brengt met zich mee dat de geurbelasting op de ontwikkellocatie in ieder geval niet zal toenemen. Verder leidt het plan niet tot een grotere belemmering van het nabijgelegen varkensbedrijf.

Het onderzoek wijst uit dat er een aanvaardbaar woon\- en leefklimaat is voor de voorgestane ontwikkelingen op de locatie Langeveenseweg 36 te Geesteren.

#### 4\.4 Bodem

Bij de vaststelling van een bestemmingsplan dient te worden bepaald of de aanwezige bodemkwaliteit past bij het toekomstige gebruik van die bodem en of deze aspecten optimaal op elkaar kunnen worden afgestemd. Om hierin inzicht te krijgen, dient in de daarvoor aangewezen gevallen een bodemonderzoek te worden verricht.

Artikel 3\.1\.6 van het Bro bepaalt dat in het bestemmingsplan rekening gehouden moet worden met de bodemkwaliteit ter plaatse. De reden hiervoor is dat een eventueel aanwezige bodemverontreiniging van groot belang kan zijn voor de keuze van bepaalde bestemmingen en/of de (financiÃ«le) uitvoerbaarheid van het bestemmingsplan. De bodemtoets moet worden uitgevoerd bij het opstellen of wijzigen van het bestemmingsplan of een planologische afwijking. Als er verontreiniging aanwezig is moet bepaald (nader onderzoek) worden of het een geval is in de zin de Wbb of een diffuse verontreiniging. In de exploitatieopzet moeten de saneringskosten en de verwerkingskosten voor diffuus verontreinigde grond worden opgenomen.

Ten behoeve van onderhavig bestemmingsplan is gebruik gemaakt van een verkennend bodemonderzoek \[projectcode 20069616 , d.d. november 2020] om ter plaatse de milieu\-hygiÃ«nische kwaliteit van de bodem vast te stellen (zie Bijlage 2).

Voorafgaande aan het bodemonderzoek heeft een standaard vooronderzoek plaatsgevonden op basis van norm NEN 5725\. Uit de resultaten van dit vooronderzoek is gebleken dat er 2 asbestverdachte druppelzones op het terrein aanwezig zijn. Deze locaties worden als verdachte deellocaties beschouwd. De bovengrond van de onderzoekslocatie is verdacht voor de aanwezigheid van asbest. De ondergrond en het grondwater zijn onverdacht voor chemische componenten.

In totaal zijn er 16 inspectiegaten gegraven en 2 (beton)boringen verricht, waarvan er 1 is doorgezet tot 2\.1 meter diepte. Deze boring is afgewerkt met een peilbuis. Gebleken is dat de bodem globaal bestaat uit uiterst fijn tot matig fijn zand met vanaf circa 1\.5 meter diepte een veenlaag gevolgd door een sterk zandige leemlaag. In de boven\- en ondergrond zijn roest\- en oerhoudende lagen aangetroffen. Er zijn bodemvreemde materialen waargenomen (baksteen en puin). Het freatische grondwater in de peilbuis is aangetroffen op 1\.0 meter min maaiveld.

Conclusies en aanbevelingen

In de bovengrond (BG I en BG II) en in het grondwater (PB 1\) zijn lichte verontreinigingen aangetoond. Voor een beschrijving en mogelijke verklaringen wordt verwezen naar de paragrafen 4\.3 en 4\.4 van het bodemonderzoek. In de ondergrond (OG) zijn geen verontreinigingen aangetoond. Aangezien de tussenwaarden niet worden overschreden, wordt het uitvoeren van nader onderzoek niet noodzakelijk geacht.

In de mengmonsters van de fijne fractie van MM FF \- 01 en MM FF \- B is geen asbest aangetoond. In de mengmonsters van de fijne fractie van MM FF\- 02 en MM FF \- B is asbest aangetoond in gehalten lager dan de toetsingswaarde voor nader onderzoek, waardoor geen nader asbestonderzoek noodzakelijk is.

Slotconclusie

Uit milieukundig oogpunt is er geen bezwaar tegen de bestemmingsplanwijziging en de nieuwbouwplannen, aangezien de vastgestelde verontreinigingen geen risicoâs voor de volksgezondheid opleveren. De bodem wordt geschikt geacht voor het huidige en toekomstige gebruik (wonen met tuin).

#### 4\.5 Geluid

In het kader van de Wet geluidhinder moet er bij de voorbereiding van een bestemmingsplan, c.q. een ontheffing op grond van de Wro, een onderzoek worden gedaan naar de geluidsbelasting op de gevels van geluidsgevoelige objecten, voor zover deze geluidsgevoelige objecten zijn gelegen binnen een zonering van een industrieterrein, wegen en/of spoorwegen.

De Wet geluidhinder kent de volgende geluidsgevoelige functies:

* Woningen.

* Onderwijsgebouwen (behoudens voorzieningen zoals een gymnastieklokaal).

* Ziekenhuizen en verpleeghuizen en daarmee gelijk te stellen voorzieningen zoals verzorgingstehuizen, psychiatrische inrichtingen, medische centra, poliklinieken, medische kleuterdagverblijven, etc.

Enerzijds betekent dit dat (geluids\-)eisen worden gesteld aan de nieuwe milieubelastende functies, anderzijds betekent dit eveneens dat beperkingen worden opgelegd aan de nieuwe milieugevoelige functies.

*Wegverkeerslawaai*

Op grond van het artikel 74 van de Wet geluidhinder bevindt zich langs een weg een geluidszone, die aan weerszijde een breedte heeft van:

* a. in stedelijk gebied:

- voor een weg, bestaande uit drie of meer rijstroken: 350 meter;

- voor een weg, bestaande uit een of twee rijstroken: 200 meter;

* b. in buitenstedelijk gebied:

- voor een weg, bestaande uit vijf of meer rijstroken: 600 meter;

- voor een weg, bestaande uit drie of vier rijstroken: 400 meter;

- voor een weg, bestaande uit een of twee rijstroken: 250 meter.

Deze zonering geldt niet:

* c. voor wegen die zijn gelegen binnen een als woonerf aangeduid gebied;

* d. voor wegen waarvoor een maximumsnelheid van 30 kilometer per uur geldt;

* e. wegen waarvan op grond van een door de gemeenteraad vastgestelde geluidsniveau vaststaat dat de geluidsbelasting op 10 meter uit de as van de meest nabij gelegen rijstrook 48 dB (A) of minder bedraagt (art. 74, lid 3 Wgh).

Een woning is een geluidsgevoelige object in de zin van artikel 74 van de Wet geluidhinder. Het plangebied aan de Langeveenseweg 36 ligt in binnenstedelijk gebied aan de Langeveenseweg en de Schotboersweg. De gevel van de bestaande woning bevindt zich op een afstand van circa 13 meter uit de wegas van de Langeveenseweg. Omdat het omzetten van de bedrijfswoning naar een reguliere woonbestemming via het bestemmingsplan wordt gerealiseerd, hoeft op basis van artikel 76 lid 3 Wet geluidhinder de geluidsbelasting van een aanwezige weg (waar geen wijzigingen optreden) op bestaande woningen niet getoetst te worden aan de grenswaarden.

![afbeelding "i_NL.IMRO.0183.GEEBPLANGEVWG36-VG01_0013.png"](i_NL.IMRO.0183.GEEBPLANGEVWG36-VG01_0013.png)

*Figuur 4\.2: Geluidsbelasting nieuwe woningen (bron: atlasvandeleefomgeving.nl)*

De Langevenseweg en de Schotboersweg betreffen een 30 km/u weg. Voor wat betreft wegverkeerslawaai geldt er vanuit de Wet geluidshinder geen onderzoeksplicht aangezien de locatie is gelegen in een 30 km/u zone. Uit jurisprudentie volgt echter dat ook ingeval van een 30 km/uur zone, nagegaan moet worden of de geluidsbelasting in overeenstemming is met een goede ruimtelijke ordening. Op bovenstaande kaart is de geluidsbelasting op het plangebied weergegeven, waarbij het bouwvlak van de nieuwe woningen blauw omlijnd is. Op de gevel van deze woningen kan de geluidsbelasting variÃ«ren tussen de 45 en 55 dB. Gelet hierop is sprake van een aanvaardbare geluidsbelasting en kan wat betreft wegverkeerslawaai ter plaatse van de nieuwe woningen een goed woon\- en leefklimaat worden gerealiseerd.

*Railverkeerslawaai*

Railverkeerslawaai wordt in dit geval buiten beschouwing gelaten, omdat de dichtstbijzijnde spoorlijn op zeer ruime afstand van het plangebied is gelegen.

*Industrielawaai*

In de omgeving van het plangebied is geen gezoneerd bedrijventerrein, zoals bedoeld in de Wet geluidhinder, aanwezig. Het aspect industrielawaai is niet van toepassing.

#### 4\.6 Luchtkwaliteit

Om een goede luchtkwaliteit in Europa te garanderen heeft de Europese unie een viertal kaderrichtlijnen opgesteld. De hiervan afgeleide Nederlandse wetgeving is vastgelegd in hoofdstuk 5, titel 2 van de Wet milieubeheer. Deze wetgeving staat ook bekend als de Wet luchtkwaliteit.

In de Wet luchtkwaliteit staan onder meer de grenswaarden voor de verschillende luchtverontreinigende stoffen. Onderdeel van de Wet luchtkwaliteit zijn de volgende Besluiten en Regelingen:

* Besluit en de Regeling niet in betekenende mate bijdragen (luchtkwaliteitseisen);

* Besluit gevoelige bestemmingen (luchtkwaliteitseisen).

*Besluit en de Regeling niet in betekenende mate bijdragen*

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende project niet in betekenende mate is. Het begrip 'niet in betekenende mate' is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10 en PM2,5). Toetsing aan andere luchtverontreinigende stoffen uit de Wet luchtkwaliteit vindt niet plaats.

In de Regeling NIBM is een lijst met categorieÃ«n van gevallen (inrichtingen, kantoor\- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

* woningen: 1500 met een enkele ontsluitingsweg;

* woningen: 3000 met twee ontsluitingswegen;

* kantoren: 100\.000 mÂ² bruto vloeroppervlak met een enkele ontsluitingsweg.

Als een ruimtelijke ontwikkeling niet genoemd staat in de Regeling NIBM kan deze nog steeds niet in betekenende mate bijdragen. De bijdrage aan NO2 en PM10 moet dan minder zijn dan 3% van de grenswaarden.

*Besluit gevoelige bestemmingen*Â

Dit besluit is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings\-, verpleeg\- en bejaardentehuizen. Woningen en ziekenhuizen/ klinieken zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszijden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet luchtkwaliteit nodig.

De ontwikkeling van het plangebied betreft het toevoegen van maximaal twee nieuwe woningen. Als wordt uitgegaan van een worst\-case scenario kan het aantal verkeersbewegingen op 16 per dag gesteld worden. Er zal geen sprake zijn van vrachtverkeer als gevolg van de woonfunctie, waardoor het percentage vrachtverkeer op 0% gezet kan worden. In figuur 4\.3 is de worst\-case berekening weergegeven met 16 extra voertuigbewegingen. Het aspect luchtkwaliteit vormt geen belemmering voor voorliggend plan.

![afbeelding "i_NL.IMRO.0183.GEEBPLANGEVWG36-VG01_0014.png"](i_NL.IMRO.0183.GEEBPLANGEVWG36-VG01_0014.png)

*Figuur 4\.3: NIBM\-tool (bron: Info Mill)*

#### 4\.7 Externe veiligheid

Externe veiligheid is een beleidsveld dat is gericht op het beheersen van risico's die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Nieuwe ruimtelijke ontwikkelingen moeten worden getoetst aan wet\- en regelgeving op het gebied van externe veiligheid. Concreet gaat het daarbij om risicovolle bedrijven, vervoer gevaarlijke stoffen per weg, spoor en water en transport gevaarlijke stoffen via buisleidingen. Op de diverse aspecten van externe veiligheid is afzonderlijke wetgeving van toepassing. Voor risicovolle bedrijven gelden onder meer:

* het Besluit externe veiligheid inrichtingen (Bevi);

* de Regeling externe veiligheid (Revi);

* het Registratiebesluit externe veiligheid;

* het Besluit risico's zware ongevallen 2015 (Brzo 2015\);

* het Vuurwerkbesluit.

Voor vervoer gevaarlijke stoffen geldt het Besluit externe veiligheid transportroutes en de Regeling Basisnet. Op transport gevaarlijke stoffen via buisleidingen zijn het Besluit externe veiligheid buisleidingen (Bevb) en de Regeling externe veiligheid buisleidingen (Revb) van toepassing.

Het doel van wetgeving op het gebied van externe veiligheid is risico's waaraan burgers in hun leefomgeving worden blootgesteld vanwege risicovolle inrichtingen en activiteiten tot een aanvaardbaar minimum te beperken. Het is noodzakelijk inzicht te hebben in de kwetsbare en beperkt kwetsbare objecten en het plaatsgebonden en het groepsrisico.

* Plaatsgebonden risico (PR): Risico op een plaats buiten een inrichting, uitgedrukt als een kans per jaar dat een persoon onafgebroken en onbeschermd op die plaats zou verblijven, overlijdt als rechtstreeks gevolg van een ongewoon voorval binnen een inrichting waarbij een gevaarlijke stof betrokken is.

* Groepsrisico (GR): Cumulatieve kansen per jaar dat ten minste 10, 100 of 1000 personen overlijden als rechtstreeks gevolg van hun aanwezigheid in het invloedsgebied van een inrichting en een ongewoon voorval binnen de inrichting waarbij een gevaarlijke stof betrokken is.

In het BEVI zijn de risiconormen wettelijk vastgelegd. Deze normen zijn niet effectgericht maar gebaseerd op een kansberekening. Tevens geven de risiconormen alleen de kans weer om als direct gevolg van een ongeval met gevaarlijke stoffen te overlijden. Gezondheidsschade en de kans op verwonding of materiÃ«le schade zijn daarin niet meegenomen. Er is in het BEVI geen harde norm voor het groepsrisico vastgesteld. Voor het groepsrisico geldt geen norm maar slechts een oriÃ«nterende waarde. Er is sprake van een verantwoordingsplicht in geval van een toename van het groepsrisico.

*Risicokaart*

Aan hand van de Risicokaart is een inventarisatie verricht van risicobronnen in en rond het plangebied. Op de Risicokaart staan meerdere soorten risico's, zoals ongevallen met brandbare, explosieve en giftige stoffen, grote branden of verstoring van de openbare orde. In totaal worden op de Risicokaart dertien soorten rampen weergegeven.

![afbeelding "i_NL.IMRO.0183.GEEBPLANGEVWG36-VG01_0015.png"](i_NL.IMRO.0183.GEEBPLANGEVWG36-VG01_0015.png)

*Figuur 4\.4: Uitsnede risicokaart (bron: risicokaart.nl).*

Uit de inventarisatie blijkt dat binnen een straal van 740 meter (autobedrijf Haarhuis) van het plangebied geen risico's op basis van de externe veiligheid zijn gelegen, derhalve geldt dat het plangebied:

* zich niet bevindt binnen de risicocontour van Bevi\- en Brzo\-inrichtingen, danwel inrichtingen die vallen onder het Vuurwerkbesluit (plaatsgebonden risico);

* zich niet bevindt binnen een gebied waarbinnen een verantwoording van het groepsrisico nodig is;

* niet is gelegen binnen de veiligheidsafstanden van het vervoer gevaarlijke stoffen;

* niet is gelegen binnen de veiligheidsafstanden van buisleidingen voor het vervoer van gevaarlijke stoffen.

Een en ander brengt met zich mee dat het project in overeenstemming is met wet\- en regelgeving met betrekking tot externe veiligheid.

#### 4\.8 Water

Een belangrijk instrument om waterbelangen in ruimtelijke plannen te waarborgen is de watertoets, die sinds 1 november 2003 wettelijk is verankerd. Initiatiefnemers zijn verplicht in ruimtelijke plannen een beschrijving op te nemen van de gevolgen van het plan voor de waterhuishouding. Het doel van de wettelijk verplichte watertoets is te garanderen dat waterhuishoudkundige doelstellingen expliciet en op een evenwichtige wijze in het plan worden afgewogen. Deze waterhuishoudkundige doelstellingen betreffen zowel de waterkwantiteit (veiligheid, wateroverlast, tegengaan verdroging) als de waterkwaliteit (riolering, omgang met hemelwater, lozingen op oppervlaktewater).

**Waterbeleid**

De Europese Kaderrichtlijn Water is richtinggevend voor de bescherming van de oppervlaktewaterkwaliteit in de landen in de Europese Unie. Aan alle oppervlaktewateren in een stroomgebied worden kwaliteitsdoelen gesteld die in 2015 moeten worden bereikt. Ruimtelijk relevant rijksbeleid is verwoord in de SVIR en het Nationaal Waterplan (inclusief de stroomgebiedbeheerplannen).

Op provinciaal niveau zijn de Omgevingsvisie en de bijbehorende Omgevingsverordening richtinggevend voor ruimtelijke plannen.

Het Waterschap Vechtstromen heeft de beleidskaders van rijk en provincie nader uitgewerkt in het Waterbeheerplan 2016\-2021\. De belangrijkste ruimtelijk relevante thema's zijn de Kaderrichtlijn Water en retentiecompensatie. Daarnaast is de Keur van Waterschap Vechtstromen een belangrijk regelstellend instrument waarmee in ruimtelijke plannen rekening moet worden gehouden.

Op gemeentelijk niveau zijn het in overleg met Waterschap Vechtstromen opgestelde gemeentelijk Waterplan en het gemeentelijk Rioleringsplan van belang bij het afwegen van waterbelangen in ruimtelijke plannen.

**Waterbeheerplan 2016\-2021**

Watersysteem

In het waterbeheer van de 21e eeuw worden duurzame, veerkrachtige watersystemen nagestreefd. Dit betekent concreet dat droge perioden worden doorstaan zonder droogteschade, vissterfte en stank, en dat in natte perioden geen overlast optreedt door hoge grondwaterstanden of inundaties vanuit oppervlaktewateren. Problemen worden niet afgewenteld op andere gebieden of latere generaties. Het principe "eerst vasthouden, dan bergen, dan pas afvoeren" is hierbij leidend. Rijk, provincies en gemeenten hebben in het Nationaal Bestuursakkoord Water doelen vastgelegd voor het op orde brengen van het watersysteem.

Afvalwaterketen

Het zoveel mogelijk scheiden van vuil en schoon water is belangrijk voor het bereiken van een goede waterkwaliteit. Door te voorkomen dat grote hoeveelheden relatief schoon hemelwater door rioolstelsels worden afgevoerd, neemt het aantal overstorten van verontreinigd rioolwater op oppervlaktewater af en neemt de doelmatigheid van de rioolwaterzuivering toe. Hierdoor verbetert zowel de kwaliteit van oppervlaktewateren waarop overstorten plaatsvinden als de kwaliteit van het effluent ontvangende oppervlaktewater. Indien het schone hemelwater door middel van infiltratie in het gebied wordt vastgehouden alvorens het wordt afgevoerd naar oppervlaktewater, draagt dit bovendien bij aan de duurzaamheid van het watersysteem. Vandaar dat het principe "eerst schoonhouden, dan scheiden, dan pas zuiveren" een belangrijk uitgangspunt is bij nieuwe stedelijke ontwikkelingen. Als het hemelwater niet wordt aangekoppeld of wordt afgekoppeld van het bestaande rioolstelsel is oppervlakkige afvoer en infiltreren in de bodem uitgangspunt. Als infiltratie in de bodem niet mogelijk is, is lozing op het oppervlaktewater via een bodempassage gewenst.

**Watertoetsproces**

Op 5 november 2020 is via www.dewatertoets.nl de digitale watertoets verricht, zie Bijlage 3. De initiatiefnemer heeft het waterschap Vechtstromen geinformeerd over het plan door gebruik te maken van de digitale watertoets. De beantwoording van de vragen heeft er toe geleid dat de korte procedure van de watertoets is toegepast. De bestemming en de grootte van het plan hebben een geringe invloed op de waterhuishouding.

De procedure in het kader van de watertoets is goed doorlopen. Het waterschap Vechtstromen geeft een positief wateradvies.

#### 4\.9 Ecologie

Bij een ruimtelijk plan moeten de gevolgen van de voorgenomen ontwikkeling met betrekking tot aanwezige natuurwaarden in beeld worden gebracht. Daarbij wordt ingegaan op de relatie van het plan met beschermde gebieden, beschermde soorten, en het Natuurnetwerk Nederland (NNN). De wettelijke kaders hiervoor worden gevormd door Europese richtlijnen (Vogelrichtlijn en Habitatrichtlijn), nationale regelgeving (Wet natuurbescherming) en provinciale regelgeving (NNN in provinciale verordening).

ToetsingÂ

Bij dit bestemmingsplan wordt hiervoor gebruik gemaakt van een quickscan natuurwaarden (projectnummer 2942, d.d. 30 oktober 2020\), zie ook Bijlage 4. De resultaten zijn in de volgende alinea's opgenomen.

*Natura 2000\-gebied*

Het plangebied ligt niet in of direct grenzend aan beschermd natuurgebied zoals een Natura 2000\-gebied of beschermd natuurmonument. Het plangebied ligt op minimaal 4,43 kilometer afstand van Natura 2000\-gebied Enbertsdijksvenen. De invloedsfeer van de voorgenomen activiteit is lokaal. Dat wil zeggen dat er geen negatief effect op natuurgebied buiten het onderzoeksgebied op treedt. Gelet op de invloedsfeer en de ligging op enige afstand van Natura 2000\-gebied, wordt gesteld dat de instandhoudingsdoelen van Natura 2000\-gebied niet negatief beÃ¯nvloed wordt. Er hoeft geen nader onderzoek uitgevoerd te worden en er hoeft geen ontheffing van de Wet natuurbescherming aangevraagd te worden.

*Natuurnetwerk Nederland (NNN, voorheen Ecologische Hoofdstructuur (EHS))*

Het Nederlands Natuurnetwerk (NNN) is de kern van het Nederlandse natuurbeleid (NNN). Het NNN is in provinciale structuurvisies uitgewerkt. In of in de directe nabijheid van het NNN geldt het 'nee, tenzij'\-principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten. Het plangebied ligt op minimaal 2,17 kilometer afstand van gronden die tot het Natuurnetwerk Nederland behoren.

*Beoordeling Stikstof*

Ten behoeve van de voorgenomen ontwikkeling, wordt materieel met een verbrandingsmotor ingezet en vindt er een tijdelijke toename plaats van verkeersbewegingen als gevolg van aan\- en afvoer van sloop\- en/of bouwmaterialen, materieel en personeel. Natura 2000\-gebied Enbertsdijksvenen ligt op minimaal 4,43 kilometer afstand van het plangebied. Gelet op de aard en omvang van de voorgenomen activiteiten en de afstand tussen het plangebied en Natura 2000\-gebied, is het niet aannemelijk dat voorgenoemde activiteiten zullen leiden tot een toename van stikstofdepositie in Natura 2000\-gebied.

De invloedsfeer van de voorgenomen activiteiten is lokaal. De voorgenomen activiteiten hebben geen negatief effect op de wezenlijke kenmerken en waarden van het Natuurnetwerk Nederland in de omgeving van het plangebied. Het plangebied ligt buiten het Natuurnetwerk Nederland. Omdat de bescherming van het Natuurnetwerk Nederland geen externe werking kent in Overijssel, leiden de voorgenomen activiteiten niet tot wettelijke consequenties.

*Soortenbescherming*

De inrichting en het gevoerde beheer maken het plangebied niet tot een geschikte groeiplaats voor beschermde planten, maar wel tot een geschikt functioneel leefgebied voor verschillende algemene\- en weinig kritische beschermde diersoorten. Beschermde diersoorten benutten het plangebied hoofdzakelijk als foerageergebied, maar mogelijk bezetten sommige grondgebonden zoogdiersoorten er een rust\- en voortplantingsplaats, bezetten sommige amfibieÃ«nsoorten er een (winter)rustplaats en nestelen er vogels. Vleermuizen bezetten geen vaste rust\- of verblijfplaats in het plangebied.

Van de in het plangebied nestelende vogels, is uitsluitend het bezette nest beschermd, niet het oude nest of de nestplaats. Bezette vogelnesten zijn beschermd en mogen niet beschadigd of vernield worden. Gelet op de aard van de werkzaamheden kan geen ontheffing verkregen worden voor het beschadigen of vernielen van bezette vogelnesten.

Voor de amfibieÃ«n, die vaste rust\- en/of voortplantingsplaats in het plangebied bezetten, geldt een vrijstelling van de verbodsbepalingen 'doden' en het 'beschadigen en vernielen van vaste rust\- en/of voortplantingsplaats'. Deze vrijstelling is van toepassing omdat er sprake is van een ruimtelijke ontwikkeling. Deze vrijstelling geldt ook voor de meeste grondgebonden zoogdiersoorten die een vaste rust\- en/of voortplantingsplaats in het plangebied bezetten, maar is niet toepasbaar voor de egel. Deze soort is eind 2019 van de vrijstellingslijst gehaald van soorten waarvoor een vrijstelling geldt in het kader van een ruimtelijke ontwikkeling. Om activiteiten uit te mogen voeren, met een negatief effect op de egel, dient een ontheffing aangevraagd te worden, of dient gewerkt te worden, conform een toepasbare gedragscode. In dit geval kan dat de Gedragscode ruimtelijke ontwikkeling en inrichting van Stadswerk zijn.

Indien gekozen wordt een ontheffing aan te willen vragen, dient nader onderzoek uitgevoerd te worden naar de functie van het plangebied voor egels. Indien aangenomen wordt dat de egel er een vaste rust\- en/of voortplantingsplaats bezet, en er gekozen wordt te gaan werken volgens de Gedragscode, dient gewerkt te worden volgens de eisen en voorwaarden, zoals verwoord in de Gedragscode. Zo dient de beplanting verwijderd te worden buiten de kwetsbare periode en dient een vervangende vaste rust\- en/of voortplantingsplaats aangeboden te worden. Ook dient een ecologisch werkprotocol opgesteld te worden en dient een logboek bijgehouden te worden, waarin de genomen maatregelen beschreven staan.

Wettelijke consequenties in het kader van de Wnb:

* Nader onderzoek naar functie van plangebied voor egels uitvoeren of;

* Werken volgens Gedragscode;

Door uitvoering van de voorgenomen activiteiten wordt de functie van het plangebied als foerageergebied voor vogels, amfibieÃ«n, vleermuizen en grondgebonden zoogdieren niet aangetast.

#### 4\.10 Archeologie en Cultuurhistorie

Nederland heeft in 1992 het verdrag van Malta ondertekend. Het verdrag van Malta heeft als doel het archeologisch erfgoed in de bodem beter te beschermen. Voor gebieden waar archeologische waarden voorkomen of waar een reÃ«le verwachting bestaat dat er archeologische waarden aanwezig zijn dient er een archeologisch onderzoek uit te worden gevoerd, voordat er bodemingrepen plaatsvinden.

Op 1 juli 2016 is de Erfgoedwet in werking getreden ter vervanging van de Monumentenwet 1988\. Een deel van de monumentenwet is op deze datum overgegaan naar de Erfgoedwet. Het deel dat betrekking heeft op de besluitvorming in de fysieke leefomgeving gaat over naar de Omgevingswet, wanneer deze naar verwachting in 2021 in werking treedt. Tot die tijd blijven deze onderdelen van de Monumentenwet 1988 gelden als overgangsrecht binnen de Erfgoedwet.

Gemeenten hebben een archeologische zorgplicht en initiatiefnemers van projecten waarbij de bodem wordt verstoord zijn verplicht rekening te houden met de archeologische relicten die in het plangebied aanwezig (kunnen) zijn. Hiervoor is onderzoek noodzakelijk: het archeologisch vooronderzoek. Als blijkt dat in het plangebied behoudenswaardige archeologische vindplaatsen aanwezig zijn, dan kan de initiatiefnemer verplicht worden hiermee rekening te houden. Dit kan leiden tot een aanpassing van de plannen, waardoor de vindplaatsen behouden blijven, of tot een archeologische opgraving en publicatie van de resultaten.

*Archeologie*

De gemeente Tubbergen heeft een archeologische verwachtings\- en advieskaart opgesteld. Het rapport is opgesteld door RAAP en geeft voor het grondgebied de verwachtingswaarde voor archeologische resten aan. Aan de hand van deze kaart kan bepaald worden of archeologisch onderzoek noodzakelijk is. In figuur 4\.5 is een fragment van de verwachtingswaardenkaart weergegeven, waarbij het plangebied rood omkaderd is.

![afbeelding "i_NL.IMRO.0183.GEEBPLANGEVWG36-VG01_0016.png"](i_NL.IMRO.0183.GEEBPLANGEVWG36-VG01_0016.png)

*Figuur 4\.5: Uitsnede archeologische verwachtingenkaart (bron: gemeente Tubbergen)*

De locatie waar nieuwbouw gaat plaatsvinden heeft de aanduiding 'beekdalen en overige laagten'. De verwachtingswaarde voor deze gronden is laag voor resten uit alle perioden. Archeologisch onderzoek noodzakelijk in plangebieden groter dan 5000 mÂ² en bij bodemingrepen dieper dan 40 cm. Voor gebieden kleiner dan 5000 mÂ² geldt vrijstelling voor archeologisch onderzoek. Er is geen archeologisch onderzoek vereist, aangezien het plangebied kleiner is dan 5000mÂ².

*Cultuurhistorie*

Onder cultuurhistorische waarden worden alle structuren, elementen en gebieden bedoeld die cultuurhistorisch van belang zijn. Zij vertellen iets over de ontstaansgeschiedenis van het Nederlandse cultuurlandschap. Vaak is er een sterke relatie tussen aardkundige aspecten en cultuurhistorische aspecten. De bescherming van cultuurhistorische elementen is vastgelegd in de Monumentenwet 1988 (die nog geldt als overgangsrecht binnen de Erfgoedwet). Deze wet is vooral gericht op het behouden van historische elementen voor latere generaties.

Er bevinden zich, op basis van de Cultuurhistorische Waardenkaart van de provincie Overijssel, in het plangebied zelf geen rijks\- dan wel gemeentelijke monumenten. In het plangebied of in de directe nabijheid van het plangebied is er geen sprake van bijzondere cultuurhistorische waarden. Gesteld wordt dat het aspect cultuurhistorie geen belemmering vormt voor dit plan.

#### 4\.11 Verkeer / parkeren

Verkeer

Het plangebied wordt ontsloten via de Langeveenseweg en de Schotboersweg, welke beide een snelheidsregime kennen van 30 km/h. De woningen hebben ieder een eigen inrit. Een (beperkte) toename van verkeersbewegingen kan eenvoudig via de huidige weg worden afgewikkeld. Het aspect 'verkeer' levert geen belemmeringen op voor dit plan.

Parkeren

Om te bepalen of bij een nieuwe ontwikkeling voldoende parkeergelegenheid aanwezig is wordt gebruik gemaakt van de âBeleidsnotitie Bouwen \& Parkeren 2018â. Er is sprake van de ontwikkeling van twee vrijstaande levensloopbestendige woningen en het handhaven van de bestaande woning in de zone rest bebouwde kom van Geesteren. Voor een vrijstaande woning is een parkeerbehoefte van 2\.3 parkeerplaatsen per woning. Het parkeren vindt plaats op eigen terrein, waar voldoende ruimte is om in voldoende parkeerplaatsen te voorzien. Het aspect 'parkeren' levert derhalve geen belemmeringen op voor dit plan.

### Hoofdstuk 5 Juridische toelichting

#### 5\.1 Planopzet en systematiek

De in Hoofdstuk 2 beschreven planopzet is juridisch\-planologisch vertaald in een bestemmingsregeling, die bindend is voor overheid, bedrijven en burgers. Het bestemmingsplan bestaat uit een verbeelding (plankaart) en regels en is voorzien van een toelichting. De regels en verbeelding (plankaart) vormen het juridisch bindende deel. Op de verbeelding worden de toegekende bestemmingen en aanduidingen visueel weergegeven. De regels bevatten het juridische instrumentarium voor het regelen van het gebruik van de gronden, bepalingen omtrent de toegelaten bebouwing, regelingen betreffende het gebruik van aanwezige en/of op te richten bouwwerken. De toelichting heeft zelf geen juridische bindende werking, maar moet worden beschouwd als handvat voor de uitleg en de onderbouwing van de opgenomen bestemmingen.

#### 5\.2 Toelichting op de regels

##### 5\.2\.1 Opbouw

In deze paragraaf wordt de systematiek van de regels en de wijze waarop de regels gehanteerd dienen te worden, uiteengezet. De regels van het plan bestaan uit vier hoofdstukken, waarin achtereenvolgens de inleidende regels, de bestemmingsregels, de algemene regels en de overgangs\- en slotregels aan de orde komen. Voor de systematiek is aangesloten op de SVBP2012, zoals verplicht is sinds 1 juli 2013\. Dit houdt onder meer in dat het plan IMRO\-gecodeerd wordt opgeleverd. Navolgend wordt de opbouw, indeling en systematiek van de regels kort toegelicht.

**Inleidende regels**

* *Begrippen*

In deze bepaling zijn omschrijvingen gegeven van de in het bestemmingsplan gebruikte begrippen. Deze worden opgenomen om interpretatieverschillen te voorkomen. Begripsbepalingen zijn alleen nodig voor begrippen die gebruikt worden in de regels en die tot verwarring kunnen leiden of voor meerdere uitleg vatbaar zijn.

* *Wijze van meten*

Om op een eenduidige manier afstanden, oppervlakten en inhoud van gebouwen en/of bouwwerken, geen gebouwen zijnde, te bepalen wordt in de wijze van meten uitleg gegeven wat onder de diverse begrippen wordt verstaan. Ten aanzien van de wijze van meten op de verbeelding (plankaart) geldt steeds dat het hart van een lijn moet worden aangehouden.

**Bestemmingsregels**

De opbouw van de bestemmingen ziet er als volgt uit:

* *bestemmingsomschrijving*:

De omschrijving van de doeleinden. Hierbij gaat het in beginsel om een beschrijving van de aan de grond toegekende functies;

* *bouwregels:*

In de bouwregels worden voor alle bouwwerken de van toepassing zijnde bebouwingsregels geregeld. Waar en met welke maatvoering mag worden gebouwd, wordt hier vastgelegd. Indien mogelijk wordt verwezen naar bouwvlakken en aanduidingen op de verbeelding (plankaart);

* *nadere eisen*

In deze regels kunnen Burgemeester en Wethouders, ten behoeve van de woonsituatie, de milieusituatie, de verkeersveiligheid en de gebruiksmogelijkheden van de aangrenzende gronden, nadere eisen stellen aan de plaats en de afmetingen van de bebouwing.

* *afwijken van de bouwregels:*

Bij een omgevingsvergunning kan onder voorwaarden worden afgeweken van de bouwregels ten aanzien van het oppervlak en de vorm van bijbehorende bouwwerken;

* *specifieke gebruiksregels:*

In dit onderdeel is aangegeven welke vormen van gebruik in ieder geval zijn toegestaan dan wel strijdig zijn met de bestemming. Daarbij zijn niet alle mogelijke toegestane en strijdige gebruiksvormen genoemd, maar alleen die functies, waarvan het niet op voorhand duidelijk is. Het gaat hierbij in feite om een aanvulling/verduidelijking op de in de bestemmingsomschrijving genoemde functies;

* *afwijken van de gebruiksregels:*

Bij een omgevingsvergunning kan onder voorwaarden worden afgeweken van het in de bestemmingsomschrijving beschreven gebruik van hoofdgebouwen;

* *wijzigingsregels*

In dit onderdeel is aan burgemeester en wethouders de bevoegdheid gegeven het plan te wijzigen. Het gaat hier om wijzigingsbevoegdheden gekoppeld aan de desbetreffende bestemming. De criteria, die bij toepassing van de wijzigingsbevoegdheid in acht moeten worden genomen, zijn aangegeven.

**Algemene regels**

* *Anti\-dubbeltelregel:*

Deze bepaling is opgenomen om te voorkomen dat, wanneer volgens een bestemmingsplan bepaalde gebouwen en bouwwerken niet meer dan een bepaald deel van een bouwperceel mogen beslaan, het opengebleven terrein nog eens meetelt bij het toestaan van een ander gebouw of bouwwerk, waaraan een soortgelijke eis wordt gesteld;

* *Algemene bouwregels:*

In dit artikel worden de algemene bouwregels voor het bouwen beschreven, onverminderd het bepaalde in de overige artikelen;

* *Algemene gebruiksregels:*

Deze bepaling bevat een opsomming van strijdig gebruik van gronden en bouwwerken in algemene zin;

* *Algemene aanduidingsregels:*

In dit artikel worden de algemene aanduidingsregels beschreven;

* *Algemene afwijkingsregels:*

In deze bepaling is aan burgemeester en wethouders de bevoegdheid gegeven om af te wijken van bepaalde, in het bestemmingsplan geregelde, onderwerpen. De criteria, die bij toepassing van de afwijkingsbevoegdheid in acht moeten worden genomen, zijn aangegeven;

* *Algemene wijzigingsregels:*

In deze bepaling is aan burgemeester en wethouders de bevoegdheid gegeven het plan te wijzigen. Het gaat hier om wijzigingsbevoegdheden met een algemene strekking. De criteria, die bij toepassing van de wijzigingsbevoegdheid in acht moeten worden genomen, zijn aangegeven;

* *Overige regels:*

Hier staan regels geformuleerd ten aanzien van bijvoorbeeld welstand en wegverkeerslawaai en er wordt de mogelijkheid geboden om nadere eisen aan de plaats en de afmetingen van de bebouwing.

**Overgangs\- en slotregels**

* *Overgangsrecht:*

Bouwwerken welke op het moment van inwerkingtreding van het bestemmingsplan bestaan (of waarvoor een bouwvergunning is aangevraagd) mogen blijven bestaan, ook al is er strijd met de bebouwingsregels. De overgangsbepaling houdt niet in dat het bestaand, illegaal opgerichte, bouwwerk legaal wordt, noch brengt het met zich mee dat voor een dergelijk bouwwerk alsnog een bouwvergunning kan worden verleend. Burgemeester en wethouders kunnen in beginsel dus nog gewoon gebruik maken van hun handhavingsbevoegdheid. Het overgangsrecht is opgenomen zoals opgenomen in artikel 3\.2\.1 Bro. Het gebruik van de grond en opstallen, dat afwijkt van de regels op het moment van inwerkingtreding van het plan mag eveneens worden voortgezet;

* *Slotregel:*Â

Deze bepaling geeft aan op welke manier de regels kunnen worden aangehaald.

##### 5\.2\.2 Bestemmingen

Naast de inleidende regels (begrippen en wijze van meten), algemene regels (zoals bouwregels, gebruiksregels en proceduregels) en de overgangs\- en slotregels, zijn de volgende bestemmingen in dit plan opgenomen:

Bestemmingen

**Wonen**

De nieuwe woonpercelen en de bestaande woning in het plangebied zijn bestemd tot 'Wonen'. De gronden met de bestemming 'Wonen' zijn bestemd voor wonen met de daarbij behorende voorzieningen.

Hoofdgebouwen: mogen uitsluitend binnen het bouwvlak worden gebouwd, mogen vrijstaand gebouwd worden. De dakhelling bedraagt ten minste 18 graden en ten hoogste 70 graden. Bijbehorende bouwwerken mogen zowel binnen als buiten het bouwvlak worden gebouwd. Ook is een bepaling opgenomen voor het maximaal toegestane oppervlakte aan bijbehorende bouwwerken. De grootte van het perceel bepaalt het toegestane aantal m2 aan bijbehorende bouwwerken.

**Groen**

Een klein deel van de voormalige bedrijfsbestemming ligt op gemeentelijke grond. Deze gronden zullen de bestemming 'Groen' krijgen zodat de bestemming aansluit op de omgeving.

### Hoofdstuk 6 Economische uitvoerbaarheid

Bij de voorbereiding van een ontwerpbestemmingsplan dient op grond van artikel 3\.1\.6, eerste lid, sub f van het Besluit ruimtelijke ordening (Bro) onderzoek plaats te vinden

naar de uitvoerbaarheid van het plan. Artikel 6\.12 van de Wet ruimtelijke ordening stelt dat de gemeenteraad gelijktijdig met de vaststelling van het bestemmingsplan moet besluiten om al dan niet een exploitatieplan vast te stellen. Hoofdregel is dat een exploitatieplan moet worden vastgesteld bij elk bestemmingsplan. Er zijn echter uitzonderingen. Het is mogelijk dat de raad verklaart dat met betrekking tot een bestemmingsplan geen exploitatieplan wordt vastgesteld indien het verhaal van kosten van de grondexploitatie anderszins is verzekerd of het stellen van nadere eisen en regels niet noodzakelijk is.

De gemeentelijke kosten, waaronder leges en planschadekosten, komen voor rekening van de aanvrager. Hiermee is het kostenverhaal anderzins verzekerd en kan de raad op grond van artikel 6\.12, lid 2 onder a besluiten geen exploitatieplan vast te stellen.

### Hoofdstuk 7 Maatschappelijke uitvoerbaarheid

#### 7\.1 Vooroverleg

Artikel 3\.1\.1 van het Besluit ruimtelijke ordening (Bro) schrijft voor dat het bestuursorgaan, dat belast is met de voorbereiding van een bestemmingsplan overleg pleegt met instanties, zoals gemeenten, waterschappen, provinciale diensten en Rijk, die betrokken zijn bij de zorg voor ruimtelijke ordening of belast zijn met de behartiging van belangen welke in het plan in het geding zijn.

In het Besluit algemene regels ruimtelijke ordening (Barro) zijn de nationale belangen die juridische borging vereisen opgenomen. Het Barro is gericht op doorwerking van nationale belangen in gemeentelijke bestemmingsplannen. Geoordeeld wordt dat dit bestemmingsplan geen nationale belangen schaadt. Daarom is afgezien van het voeren van vooroverleg met het Rijk.

Provincie Overijssel

De provincie Overijssel heeft een lijst opgesteld van categorieÃ«n bestemmingsplannen en projectbesluiten van lokale aard waarvoor vooroverleg niet noodzakelijk is. Woningbouwplannen binnen bestaand stedelijk gebied met minder dan zeven woningen die in lijn zijn met het regionale woningbouwprogramma, hoeven niet voor vooroverleg te worden aangeboden. Het plan voor twee woningen in dit bestemmingsplan voldoet aan deze voorwaarden. Vooroverleg is niet vereist.

Waterschap Vechtstromen

Op 5 november 2020 is het plan via de digitale watertoets kenbaar gemaakt bij het waterschap Vechtstromen. De conclusie van die digitale toets is dat het waterschap een positief advies geeft. Hiermee is voldaan aan het verplichte vooroverleg.

#### 7\.2 Zienswijzen

Het ontwerpbestemmingsplan heeft met ingang van 10 maart 2021 voor een periode van zes weken ter inzage gelegen. Binnen deze periode kon een ieder zijn of haar zienswijze ten aanzien van dit bestemmingsplan kenbaar maken. Tijdens de termijn van de terinzagelegging zijn zienswijzen binnengekomen. De behandeling van de zienswijzen en de doorgevoerde wijzigingen aan het bestemmingsplan zijn verwoord in een zienswijzenota welke is opgenomen in Bijlage 5.