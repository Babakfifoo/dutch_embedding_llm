Wijzigingsplan Roerdompstraat ong. te Velden **Gemeente Venlo Vaststelling**

# Wijzigingsplan Roerdompstraat ong. te Velden **Gemeente Venlo Vaststelling**

| Rapportnummer:                | P00713_3                                                                                                                                                                          |
|-------------------------------|-----------------------------------------------------------------------------------------------------------------------------------------------------------------------------------|
| IMRO-identificatienummer:     | NL.IMRO.0983.WP201820ROERDOMPS-VA01                                                                                                                                               |
| Datum:                        | Augustus 2019                                                                                                                                                                     |
| Contactpersoon opdrachtgever: | Dhr. J. Könisser                                                                                                                                                                  |
| Projectteam BRO:              | Dhr. drs. F Janssen en dhr. S. Robins, MSc                                                                                                                                        |
| Concept:                      | oktober 2018                                                                                                                                                                      |
| Ontwerp:                      | maart 2019, april 2019                                                                                                                                                            |
| Vaststelling:                 | 20 augustus 2019                                                                                                                                                                  |
| Bron foto kaft:               | BRO                                                                                                                                                                               |
| Beknopte inhoud:              | Wijzigingsplan ten behoeve van het toevoegen van een<br>bouwvlak voor een nieuwbouwwoning op de locatie<br>Roerdompstraat tussen de nummer 28 en 30 te Velden,<br>gemeente Venlo. |

BRO Vestiging Tegelen Industriestraat 94 5931 PK Tegelen T +31 (0)77 373 06 01 E info@bro.nl

**Toelichting** 

# **Inhoudsopgave** pagina

| 1.INLEIDING                  | 3 |
|------------------------------|---|
| 1.1 Aanleiding               | 3 |
| 1.2 Plangebied               | 3 |
| 1.3 Vigerend bestemmingsplan | 4 |
| 1.4 Leeswijzer               | 4 |
|                              |   |

| 2.PLANBESCHRIJVING                            | 5 |
|-----------------------------------------------|---|
| 2.1 Bestaande situatie                        | 5 |
| 2.2 Toekomstige situatie                      | 5 |
| 2.3 Ruimtelijke en stedenbouwkundige effecten | 6 |

| 3.BELEIDSKADER                                                            |    |
|---------------------------------------------------------------------------|----|
| 3.1 Rijksbeleid                                                           | 7  |
| 3.1.1 Structuurvisie Infrastructuur en Ruimte                             | 7  |
| 3.1.2 Besluit algemene regels ruimtelijke ordening (Barro)                | 7  |
| 3.1.3 Regeling algemene regels ruimtelijke ordening (Rarro)               | 8  |
| 3.1.4 Besluit ruimtelijke ordening (Ladder voor duurzame verstedelijking) | 8  |
| 3.1.5 Wet milieubeheer                                                    | 9  |
| 3.2 Provinciaal beleid                                                    | 9  |
| 3.2.1 Provinciaal Omgevingsplan Limburg 2014                              | 9  |
| 3.3 Regionaal beleid                                                      | 11 |
| 3.3.1 Regionale Structuurvisie Wonen Noord-Limburg                        | 11 |
| 3.4 Gemeentelijk beleid                                                   | 12 |
| 3.4.1 Strategische Visie Venlo 2030                                       | 12 |
| 3.4.2 Ruimtelijke Structuurvisie 2014                                     | 13 |
| 3.4.3 Woonvisie 2016-2021                                                 | 14 |
| 3.4.4 Uitgangspunten Dynamische woningbouwprogrammering                   | 15 |
| 3.4.5 Vigerend bestemmingsplan 'Velden-Hasselderheide'                    | 15 |

| 4.ONDERZOEKSASPECTEN                | 17 |
|-------------------------------------|----|
| 4.1 Onderzoeks- en milieuaspecten   | 17 |
| 4.1.1 Bodem- en grondwaterkwaliteit | 17 |
| 4.1.2 Geluid                        | 18 |
| 4.1.3 Luchtkwaliteit                | 19 |
| 4.1.4 Milieuzonering                | 21 |
| 4.1.5 Externe veiligheid            | 22 |
| 4.1.6 Milieueffectrapportage        | 25 |
|                                     |    |

| 4.2 Kabels en leidingen              | 26 |
|--------------------------------------|----|
| 4.3 Natuur en flora en fauna         | 26 |
| 4.3.1 Algemeen                       | 26 |
| 4.3.2 Gebiedsbescherming             | 26 |
| 4.3.3 Flora en Fauna                 | 27 |
| 4.3.4 Conclusie                      | 27 |
| 4.4 Waterhuishouding                 | 27 |
| 4.4.1 Beleidskader                   | 27 |
| 4.4.2 Kenmerken van het watersysteem | 28 |
| 4.4.3 Overleg waterbeheerder         | 28 |
| 4.5 Archeologie en cultuurhistorie   | 29 |
| 4.5.1 Archeologie                    | 29 |
| 4.5.2 Cultuurhistorie                | 30 |
| 4.6 Verkeer en parkeren              | 30 |
| 4.6.1 Verkeer en ontsluiting         | 30 |
| 4.6.2 Parkeren                       | 30 |
| 4.7 Duurzaamheid                     | 30 |

| 5.JURIDISCHE ASPECTEN             | 32 |
|-----------------------------------|----|
| 5.1 Planstukken                   | 32 |
| 5.2 Toelichting op de verbeelding | 32 |
| 5.3 Toelichting op de regels      | 32 |
| 5.3.1 Inleidende regels           | 32 |
| 5.3.2 Bestemmingsregels           | 33 |
| 5.3.3 Algemene regels             | 33 |
| 5.3.4 Overgangs- en slotregels    | 34 |

#### **6.ECONOMISCHE UITVOERBAARHEID 35**

| 7.PROCEDURE                  | 36 |
|------------------------------|----|
| 7.1 Overgangs- en slotregels | 36 |
| 7.2 Vooroverleg en inspraak  | 36 |
| 7.3 Zienswijzen              | 36 |

#### **BIJLAGEN**

Bijlage 1: Bodemonderzoek

Bijlage 2: Archeologisch onderzoek

Bijlage 3: Externe Veiligheid

Bijlage 4: Akoestisch onderzoek

# **1. INLEIDING**

# **1.1 Aanleiding**

Initiatiefnemer is voornemens om één vrijstaande nieuwbouwwoning te realiseren tussen Roerdompstraat 28 en 30 in Velden. Het perceel is kadastraal bekend als gemeente Arcen en Velden, sectie E, nr. 1444. Het perceel is gelegen binnen het bestemmingsplan 'Velden-Hasselderheide' en heeft de bestemming 'wonen'. Ter plaatse is echter géén directe bouwmogelijkheid aanwezig, omdat er geen bouwvlak is vastgelegd. In het vigerende bestemmingsplan 'Velden-Hasselderheide' is een wijzigingsbevoegdheid opgenomen (artikel 24 onder e), waarmee de voorgenomen ontwikkeling mogelijk gemaakt kan worden.

Het college van burgemeester en wethouders heeft aan initiatiefnemer per brief (d.d. 15 november 2017) aangegeven in principe medewerking te verlenen aan de ontwikkeling. In voorliggend bestemmingsplan wordt de nieuwe bestemming voor het plangebied wettelijk geregeld, waardoor nieuwe bouw- en gebruiksmogelijkheden ontstaan. Het wijzigingsplan bestaat uit een verbeelding voor de locatie en bijbehorende regels. Deze toelichting, waarin onder andere een verantwoording van de inpasbaarheid van de nieuwe woning op het betreffende perceel wordt gegeven, vergezelt het plan.

# **1.2 Plangebied**

Het plangebied (grootte circa 550 m2 ) is gelegen tussen de huisnummers 28 en 30 aan de Roerdompstraat. Op dit moment is het perceel onbebouwd en in gebruik als grasveld. Het perceel is eenvoudig bereikbaar vanaf de Roerdompstraat.

Figuur 1 Topografische kaart met globale aanduiding plangebied (rood omcirkeld).

# **1.3 Vigerend bestemmingsplan**

In het vigerende bestemmingsplan 'Velden-Hasselderheide', zoals vastgesteld door de gemeenteraad van de voormalige gemeente Arcen en Velden op 20 juli 2009, geldt voor het plangebied de bestemming 'Wonen'. Ter plaatse is geen directe bouwmogelijkheid aanwezig, omdat er geen bouwvlak is vastgelegd. Het vigerende bestemmingsplan bevat een wijzigingsmogelijkheid om de voorgenomen ontwikkeling mogelijk te maken (nr. 5, artikel 24 sub e). Ter plaatse geldt tevens de gebiedsaanduiding 'wro-zone-wijzigingsgebied nr. 5', welke de nieuwbouw van één woning mogelijk maakt.

Figuur 2 Uitsnede verbeelding bestemmingsplan met rood omlijnd het plangebied

# **1.4 Leeswijzer**

Na dit inleidende hoofdstuk volgt hoofdstuk 2 waarin een beschrijving van het plan is opgenomen. De daaropvolgende hoofdstukken vormen de verantwoording van de ontwikkeling die dit wijzingsplan mogelijk maakt. In hoofdstuk 3 wordt het Rijks-, provinciaal-, regionaal- en gemeentelijk beleid beschreven. In hoofdstuk 4 wordt inzicht gegeven in diverse planologische aspecten die van belang zijn voor het voorliggende wijzigingsplan. In hoofdstuk 5 is de juridische toelichting op de planopzet gegeven. In het laatste hoofdstuk komt de financiële en maatschappelijke uitvoerbaarheid aan de orde. Ten slotte wordt in hoofdstuk 7 ingegaan op overleg en inspraak en is in hoofdstuk 8 een beschrijving van de verdere procedure opgenomen.

# **2. PLANBESCHRIJVING**

# **2.1 Bestaande situatie**

Het plangebied is gelegen aan de noordzijde van de bestaande woning Roerdompstraat 30 en ten zuiden van de vrijstaande woning Roerdompstraat 28. Het plangebied is in de huidige situatie onbebouwd en in gebruik als grasveld. Het plangebied is gelegen in woonwijk die voornamelijk bestaat uit vrijstaande woningen en twee-onder-een-kappers.

Figuur 3 Luchtfoto plangebied (rood omlijnd) en omgeving

# **2.2 Toekomstige situatie**

De voorgenomen ontwikkeling bestaat uit het realiseren van één bouwkavel ten behoeve van een vrijstaande woning. De woning zal op de Roerdompstraat georiënteerd zijn.

Figuur 4 Schets van de toekomstige situatie.

# **2.3 Ruimtelijke en stedenbouwkundige effecten**

Ruimtelijk en functioneel gezien past de beoogde vrijstaande woning goed in de omgeving, er wordt namelijk ingezet op de realisatie van een in het straatbeeld passende ''vrijstaande'' woning. Door in het plangebied de woning te realiseren, wordt een open plek in de bebouwingsstructuur van de Roerdompstraat opgevuld en wordt de bebouwingskarakteristiek van de buurt versterkt. Qua maat en schaal wordt met de ontwikkeling aangesloten op de bestaande woningen aan de Roerdompstraat. De situering van de woning zal vergelijkbaar zijn met de situering van de belendende panden. Ook met de grootte van de woning zal worden aangesloten bij de karakteristieken van omliggende woningen. Het plangebied is juridisch-planologisch reeds aangewezen voor wonen. Daarnaast zijn in de omgeving voornamelijk bebouwde woonpercelen gelegen.

Er kan dan ook geconcludeerd worden dat het plan, zowel op korte als op (middel) lange termijn, geen negatieve ruimtelijke effecten tot gevolg heeft voor de omgeving.

# **3. BELEIDSKADER**

# **3.1 Rijksbeleid**

# **3.1.1 Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) vastgesteld. In deze Structuurvisie staan de plannen voor ruimte en mobiliteit. Overheden, burgers en bedrijven krijgen de ruimte om zelf oplossingen te creëren. Het Rijk richt zich met name op het versterken van de internationale positie van Nederland en het behartigen van de nationale belangen.

Het Rijk zet zich voor wat betreft het ruimtelijk- en mobiliteitsbeleid in voor een concurrerend, bereikbaar, leefbaar en veilig Nederland. In de Structuurvisie Infrastructuur en Milieu worden drie hoofddoelen genoemd om Nederland concurrerend, bereikbaar, leefbaar en veilig te houden voor de middellange termijn (2028):

- het vergroten van de concurrentiekracht van Nederland door het versterken van de ruimtelijk-economische structuur van Nederland;
- het verbeteren, in stand houden en ruimtelijk zekerstellen van de bereikbaarheid waarbij de gebruiker voorop staat;
- het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de onderwerpen van nationaal belang benoemd, waarmee het Rijk aangeeft waarvoor het verantwoordelijk is en waarop het resultaten wil boeken.

# *Afweging*

Voor het plangebied geldt dat er geen nationale belangen uit de Structuurvisie Infrastructuur en Ruimte in het geding zijn.

# **3.1.2 Besluit algemene regels ruimtelijke ordening (Barro)**

De AMvB Ruimte wordt in juridische termen aangeduid als Besluit algemene regels ruimtelijke ordening (Barro). Het besluit is op 30 december 2011 in werking getreden en op 1 oktober 2012 zijn enkele wijzigingen in werking getreden. In de AMvB zijn de nationale belangen die juridische borging vereisen opgenomen. De AMvB Ruimte is gericht op doorwerking van de nationale belangen in bestemmingsplannen.

De onderwerpen in het Barro betreffen: Rijksvaarwegen, Project Mainportontwikkeling Rotterdam, Kustfundament, Grote Rivieren, Waddenzee en waddengebied, Defensie, Natuurnetwerk Nederland, erfgoederen van uitzonderlijke universele waarde, hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, primaire waterkeringen buiten het kustfundament en het IJsselmeergebied.

# *Afweging*

Geen van de bovengenoemde belangen zijn bij de voorgenomen ontwikkeling in het geding. De beoogde ontwikkeling is kortom niet in strijd met de beleidsregels zoals deze zijn opgenomen in het Barro.

# **3.1.3 Regeling algemene regels ruimtelijke ordening (Rarro)**

De Regeling algemene regels ruimtelijke ordening (Rarro) is gebaseerd op het Barro. In het Barro is bepaald dat bij ministeriële regeling verschillende militaire terreinen en objecten, hoofdwegen en Natuurnet werkgebieden worden aangewezen, waar gemeenten bij de vaststelling van bestemmingsplannen rekening mee moeten houden. In het Rarro wordt daar uitvoering aan gegeven.

# *Afweging*

Het radarverstoringsgebied behorende bij de radar op de militaire vliegbasis Volkel beslaat ook de gemeente Venlo. De maximaal toegestane bouwhoogte voor windturbines in dit gebied bedraagt 114 meter ten opzichte van NAP. Aangezien het bouwplan geen windturbines bevat, vormt de voorgenomen ontwikkeling geen belemmering voor het radarverstoringsgebied.

# **3.1.4 Besluit ruimtelijke ordening (Ladder voor duurzame verstedelijking)**

Op 1 oktober 2012 is onder andere het Besluit ruimtelijke ordening (Bro) gewijzigd. In artikel 3.1.6 is een nieuw lid 2 ingevoegd waarin een motiveringsplicht is opgenomen voor nieuwe stedelijke ontwikkelingen in bestemmingsplannen. In de toelichting van het bestemmingsplan moet hiervoor een verantwoording plaatsvinden aan de hand van een drietal opeenvolgende treden ('ladder duurzame verstedelijking'). Onder een stedelijke ontwikkeling wordt verstaan: een ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.

De eerste trede in deze ladder is een beschrijving dat de voorgenomen stedelijke ontwikkeling voorziet in een actuele regionale behoefte. Hierbij kan het gaan om zowel kwantitatieve als kwalitatieve aspecten. De beide vervolgstappen uit genoemde ladder hebben betrekking op de vraag of de ontwikkeling in bestaand stedelijk gebied ingepast kan worden door benutting van beschikbare gronden door herstructurering, transformatie of anderszins (trede 2) en als dat niet mogelijk is op andere locaties (trede 3), die vooral goed ontsloten moeten zijn.

## *Afweging*

In het voorliggende geval is sprake van een dermate kleinschalige ontwikkeling dat in lijn met de uitspraak1 van de Afdeling bestuursrechtspraak van de Raad van State van 18 december 2013, geen sprake is van een stedelijke ontwikkeling als bedoeld in artikel 1.1.1, eerste lid, aanhef en onder i, van het Bro. Dit betekent dat artikel 3.1.6, lid 2 Bro niet van toepassing is. Het initiatief hoeft dan ook niet te worden getoetst aan "Ladder voor duurzame verstedelijking".

 1 Afdeling bestuursrechtspraak van de Raad van State, 18-12-2013, Zaaknummer 201302867/1/R.

# **3.1.5 Wet milieubeheer**

In artikel 7.2, lid 1 van de Wet milieubeheer is bepaald dat bij algemene maatregel van bestuur de activiteiten worden aangewezen:

- a. die belangrijke nadelige gevolgen kunnen hebben voor het milieu;
- b. ten aanzien waarvan het bevoegd gezag moet beoordelen of zij belangrijke nadelige gevolgen voor het milieu kunnen hebben.

In het Besluit milieueffectrapportage zijn in artikel 2, lid 1 als activiteiten die belangrijke nadelige gevolgen kunnen hebben voor het milieu (en waarvoor op grond van de Wet milieubeheer dus de verplichting geldt om een milieueffectrapportage op te stellen), aangewezen de activiteiten die behoren tot een in onderdeel C van de bijlage bij het Besluit genoemde categorie.

In lid 2 van hetzelfde artikel zijn als activiteiten ten aanzien waarvan het bevoegd gezag moet beoordelen of zij belangrijke nadelige gevolgen voor het milieu kunnen hebben (en waarvoor op grond van de Wet milieubeheer dus een m.e.r.-beoordelingsplicht geldt), aangewezen de activiteiten die behoren tot een in onderdeel D van de bijlage bij het Besluit genoemde categorie.

In artikel 2, lid 5, aanhef en onder b. van het Besluit milieueffectrapportage, is vastgelegd dat de m.e.r.-beoordelingsplicht ook geldt voor plannen die weliswaar vallen onder een van de in onderdeel D genoemde activiteiten maar waarbij het project valt onder de drempelwaarden zoals genoemd in onderdeel D, indien: 'op grond van selectiecriteria als bedoeld in bijlage III bij de EEG-richtlijn milieueffectbeoordeling niet kan worden uitgesloten dat de activiteit belangrijke nadelige gevolgen voor het milieu kan hebben'.

De afweging met betrekking tot de m.e.r.-(beoordelings)plichtigheid van dit wijzigingsplan, is opgenomen in paragraaf [4.1.6.](file://///SRVPD08/PMC/211/211X09551/Rapporten/crosslink%23s52)

# **3.2 Provinciaal beleid**

## **3.2.1 Provinciaal Omgevingsplan Limburg 2014**

Op 12 december 2014 is het Provinciaal Omgevingsplan Limburg 2014 (POL2014) vastgesteld. In het POL2014 is onderscheid gemaakt in acht soorten gebieden, elk met eigen herkenbare kernkwaliteiten. Voor de verschillende zones liggen er heel verschillende opgaven en ontwikkelingsmogelijkheden. In het POL2014 ligt het plangebied in de zone 'Overig bebouwd gebied'. In deze gebieden wordt ingezet op transformatie van de regionale woningvoorraad.

In het POL2014 worden de ambities, opgaven en aanpak voor de thema's benoemd waarop de provincie een rol heeft of wil vervullen. Voor woningen, bedrijventerreinen, kantoren en winkels geldt dat er daarvan in Limburg genoeg zijn, in toenemende mate zelfs te veel. Maar tegelijkertijd liggen er op al deze gebieden nog grote kwalitatieve opgaven. Blijvende vernieuwing en innovatie zijn dan ook van groot belang. De uitdaging is om een omslag te maken 'van kwantiteit naar kwaliteit' en meer schaarste te creëren. De sleutel ligt in dynamisch voorraadbeheer. Op basis van een goede visie en een actueel overzicht van de voorraad worden per regio afspraken gemaakt. Deze afspraken gaan over het verbeteren van de kwaliteit van de bestaande voorraad, het schrappen van plannen en

ideeën maar ook van harde plancapaciteit of nog uitgeefbare terreinen waar achteraf minder behoefte aan blijkt te bestaan en mogelijk ook de aanpak van leegstand. Er is onder voorwaarden ruimte voor het toevoegen van goede nieuwe voorraad, maar dan wel in combinatie met het schrappen van bestaande voorraad.

Op het gebied van wonen is de provinciale ambitie een voortreffelijk woon- en leefklimaat, waar mensen zich prettig voelen. De Limburgse woningmarkt biedt voldoende woningen van de juiste kwaliteit op de juiste plek. De woningvoorraad biedt voldoende mogelijkheden voor doorstromingen, is toekomstbestendig en kan flexibel inspelen op (veranderende) woonwensen.

De Limburgse woningmarkt moet kwalitatief en kwantitatief de sprong maken naar een nieuwe werkelijkheid. Kwantitatief ligt er een aanzienlijke opgave om ervoor te zorgen dat de woningmarkt aansluit bij de demografische ontwikkeling. In kwalitatief opzicht gaat het om het toekomstbestendig houden en maken van de bestaande woningvoorraad. De Limburgse woningmarkt is gediend met een ontwikkeling naar meer toekomstbestendigheid. Dat begrip omvat meerdere aspecten:

- duurzaamheid (energieprestatie en- gebruik gedurende de hele levenscyclus van vastgoed, duurzaamheid en energie tijdens de bouw en sloop en hergebruik van materialen);
- flexibiliteit in gebruiksmogelijkheden en functies;
- levensloopbestendigheid (gebruikskwaliteiten gedurende de levensloop van gebruikers);
- als ruimtelijke basis: de locatie van woning(en), wat een focus inhoudt op plaatsen waar de randvoorwaarden voor een hoogwaardig woonklimaat ook op langere termijn aanwezig zijn.

Figuur 5 Uitsnede POL-kaart Integrale zonering Limburg met aanduiding ligging plangebied (rood omcirkeld).

## *Afweging*

Bij de voorgenomen ontwikkeling wordt een levensloopbestendige woning toegevoegd binnen de zone 'Overig bebouwd gebied', waarmee kwantitatief en kwalitatief wordt ingespeeld op de veranderende vraag naar woningen op een inbreidingslocatie. Met de realisatie van een levensloopbestendige woning wordt derhalve aangesloten bij de uitgangspunten voor wonen uit het POL 2014.

# **Omgevingsverordening Limburg 2014**

De provincie Limburg heeft op 12 december 2014 ook de 'Omgevingsverordening Limburg 2014' vastgesteld. Hierin staan de regels die nodig zijn om het omgevingsbeleid van POL2014 juridische binding te geven.

# *Afweging*

Uit de kaarten behorende bij de Omgevingsverordening Limburg 2014 blijkt dat het plangebied ligt binnen de boringvrije zone Venloschol. In deze zone is het verboden om beneden 5 meter boven NAP een boorput te hebben, de grond te roeren, een gesloten bodemenergiesysteem te hebben of werken op of in de bodem uit te voeren waarbij ingrepen worden verricht of stoffen worden gebruikt die de beschermende werking van slecht doorlatende bodemlagen kunnen aantasten. Aangezien er geen sprake is van een van deze ingrepen beneden 5 meter boven NAP, vormt de ligging in de boringvrije zone Venloschol geen belemmering. Vanuit het hoofdstuk Ruimte zijn er geen rechtstreeks doorwerkende regels die een belemmering vormen voor de voorgenomen ontwikkeling.

In de verordening zijn tevens regels opgenomen ten aanzien van woningbouw. Artikel 2.4.2 stelt het volgende:

*''Een ruimtelijk plan voor een gebied gelegen in de regio Noord-Limburg voorziet niet in de toevoeging van woningen aan de bestaande voorraad woningen alsmede aan de bestaande planvoorraad woningen anders dan op de wijze zoals beschreven in de door de gemeenteraden vastgestelde Regionale Structuurvisie Wonen Noord-Limburg.''* 

Verder geldt dat de toelichting van een ruimtelijk plan dat betrekking heeft op het toevoegen van woningen aan de bestaande voorraad woningen alsmede aan de bestaande planvoorraad woningen, een verantwoording dient te bevatten van de wijze waarop invulling is gegeven aan het bovenstaande. De toelichting bij het ruimtelijk plan dient tevens een verantwoording van de bijdrage die met de vaststelling van dat ruimtelijk plan wordt geleverd aan de regionale opgave gericht op het terugdringen van de planvoorraad van nog onbenutte bouwmogelijkheden voor woningen te bevatten.

De gemeente Venlo heeft een regionale structuurvisie vastgesteld in de vorm van de 'Structuurvisie Wonen Noord-Limburg'. In paragraaf 3.3.1 wordt hier nader op ingegaan. Het plangebied is opgenomen in de planvoorraad van deze structuurvisie, waarmee wordt voldaan aan artikel 2.4.2 van de Omgevingsverordening Limburg 2014. Voor meer informatie wordt verwezen naar paragraaf 3.3.1.

Er kan geconcludeerd worden dat de voorgenomen ontwikkeling past binnen de Omgevingsverordening Limburg 2014.

# **3.3 Regionaal beleid**

# **3.3.1 Regionale Structuurvisie Wonen Noord-Limburg**

Op 20 april 2016 heeft de gemeente Venlo de Regionale Structuurvisie Wonen Noord-Limburg vastgesteld. De Regionale Structuurvisie Wonen Noord-Limburg is een visie waarmee de bestuurders van de gemeenten Beesel, Bergen, Gennep, Horst aan de Maas, Mook en Middelaar, Venlo, Venray en Peel en Maas en de provincie Limburg sturing geven aan de regionale woningmarkt. De regionale structuurvisie Wonen Noord- Limburg heeft de status van intergemeentelijke structuurvisie op grond van artikel 2.1, lid 4 Wet ruimtelijke ordening (Wro). Daarmee heeft het document een juridische status met een zelfbindend karakter.

In de Regionale Structuurvisie Wonen Noord-Limburg is een gezonde woningmarkt in balans. Het aantal plannen voor nieuwbouw moet in gezonde verhouding staan tot de kwantitatieve behoefte. De transformatieopgave manifesteert zich in het stedelijk gebied en in de kleine kernen. De Regionale Structuurvisie Wonen Noord-Limburg is uitgewerkt in lokaal woonbeleid.

# *Afweging*

In het voorliggende geval gaat het om een ontwikkeling van één levensloopbestendige woning, binnen het gebied waarop de Regionale Structuurvisie Wonen Noord-Limburg van toepassing is. Er is daarmee sprake van een transformatie binnen een kleine kern en een beperkte toename van het aantal woningen, waarmee de voorgenomen ontwikkeling passend is binnen de Regionale Structuurvisie Wonen Noord-Limburg.

# **3.4 Gemeentelijk beleid**

# **3.4.1 Strategische Visie Venlo 2030**

Met de Strategische Visie Venlo 2030 geeft de gemeente Venlo een afwegingskader mee op basis waarvan toekomstige besluiten kunnen worden afgewogen en nieuwe ontwikkelingen binnen breder perspectief kunnen worden geplaatst. In de Visie is vastgelegd hoe Venlo zich tot 2030 zal moeten ontwikkelen.

Er zijn vijf thema's gekozen waarvoor een analyse voor het jaar 2010 is uitgevoerd en waarvoor de ambities voor het jaar 2030 zijn geformuleerd. Het betreft de volgende thema's:

- Stad van actieve mensen
- Innovatieve en excellente stad
- Venlo internationaal
- Centrum van de Euregio: hoofdstad en vitaal hart
- Veelzijdige stad in het groen

De geschetste thema's en ambities zijn samengetrokken tot een drietal scenario's waarin duidelijk herkenbare accenten worden gezet. Tijdens het besluitvormingsproces over de strategische visie in de gemeenteraad is een aantal elementen uit deze drie scenario's samengevoegd tot een samengesteld scenario: Venlo Kansenstad (Je maakt het in Venlo). Dit is het scenario waarvoor de gemeenteraad zich raadsbreed heeft uitgesproken. Individuele ontplooiing en participatie, innovatiekracht en een aantrekkelijk woonklimaat zijn de belangrijkste karakteristieken van dit door de gemeenteraad gekozen samengesteld toekomstscenario.

## *Afweging*

De voorgenomen ontwikkeling draagt bij aan de verdere ontwikkeling van een aantrekkelijk woonklimaat, waarbij nieuwbouw van een woning plaatsvindt binnen een bestaande woonwijk in een dorpskern. Het project is dan ook niet in strijd met de Strategische Visie Venlo 2030.

## **3.4.2 Ruimtelijke Structuurvisie 2014**

Op 25 juni 2014 heeft de gemeenteraad van Venlo de Ruimtelijke Structuurvisie Venlo vastgesteld. In de structuurvisie staat de hoofdlijn van het ruimtelijk beleid voor de gemeente Venlo beschreven. Hieruit is af te leiden wat er de komende jaren op ruimtelijk gebied wel en niet mogelijk is. De structuurvisie geldt voor het hele grondgebied van de gemeente Venlo, met uitzondering van Klavertje 4, Klein Vink en Laerbroeck. Voor deze gebieden bestaan aparte structuurvisies.

In de Ruimtelijke Structuurvisie Venlo zijn niet de regels, maar de ambities en opgaven het uitgangspunt. Nieuwe initiatieven worden in de toekomst nadrukkelijker beoordeeld op het maatschappelijk rendement. Dit rendement wordt bepaald door de mate waarin ontwikkelingen bijdragen aan het bereiken van de ambities van Venlo die zijn vastgelegd in de Strategische Visie 2030.

De ruimtelijke structuurvisie is verdeeld in vijf thema's, de zogenaamde 'majeure opgaven'. Daarnaast zijn er drie aandachtspunten geformuleerd die op elke ruimtelijke beslissing van toepassing zijn, de 'basisprincipes'.

Majeure opgaven:

- 1. Drukte in het ommeland: het contrast tussen buitengebied en stedelijk gebied verscherpen door het buitengebied ook daadwerkelijk als buitengebied te behandelen. Dit betekent het combineren van meerdere functies, zoals landbouw, recreatie, waterberging en natuurontwikkeling.
- 2. Ruimte in de stad: het contrast tussen buitengebied en stedelijk gebied door de beschikbare ruimte in bestaand stedelijk gebied maximaal te benutten.
- 3. Leven met de Maas: ruimte geven aan de rivier en haar beken om te anticiperen op klimaatverandering.
- 4. Voorzieningen op maat: zorgen voor vitale en toekomstbestendige voorzieningenclusters die aansluiten bij de reële behoefte van de samenleving.
- 5. Robuuste structuren: werken aan een weerbare infrastructuur voor personen- en goederenvervoer. Daarnaast vraagt het gebruik van de ondergrond en het opwekken van schone energie steeds meer aandacht.

Naast deze 'majeure opgaven' wordt er uitgegaan van drie basisprincipes, aandachtspunten die van toepassing zijn op elk ruimtelijk initiatief. Dit betekent concreet dat een initiatief als kansrijker wordt beschouwd als:

- het de uitgangspunten van Cradle to Cradle (C2C) als vertrekpunt hanteert;
- de vraag wordt gesteld wat het betrekken van (Duitse) regiogemeenten kan betekenen;
- het zelf georganiseerd draagvlak geniet.

#### *Kernopgave*

Het contrast tussen het stedelijk gebied en het buitengebied wordt kleiner. En dat is jammer, omdat dit een minder afwisselende en daardoor minder aantrekkelijke gemeente oplevert. Steden, dorpen en het buitengebied hebben ieder hun specifieke kwaliteiten. Om die kwaliteiten nog beter tot hun recht te laten komen, wordt het contrast tussen steden, dorpen en het buitengebied de komende jaren versterkt. Het bestaande bebouwde gebied in de stad en de dorpen biedt ruim voldoende capaciteit voor toekomstige stedelijke functies. De gemeente wil het contrast tussen stedelijk gebied en het buitengebied verder vergroten door de specifieke kwaliteiten van zowel de stad als het land te benadrukken. Stad en land moeten elkaar aanvullen in plaats van in elkaar over te gaan.

De uitbreidingsruimte van het stedelijk weefsel van stad en dorpen is begrensd door er een 'contour' omheen te trekken. Hierbuiten worden in principe geen stedelijke functies meer toegestaan. De contouren vormen de overgangen tussen het stedelijk gebied en het buitengebied. Deze contouren zijn geen 'lijntje' op de kaart, maar stadsrandzones waarin de overgang van bebouwd gebied naar het (open) landschap wordt vormgegeven. Op veel plekken rondom het stedelijk gebied is er sprake van een logische begrenzing. Indien de cultuurhistorische kwaliteiten van een gebied een verdere verdichting van het landschap niet toelaten of verdragen, zijn deze gebieden buiten de contour gelaten.

## *Ruimte in de stad*

In het stedelijk gebied wordt gestreefd naar maximale benutting van de bestaande beschikbare ruimte, niet om een uitbreiding daarvan. In het stedelijk gebied is door tijdelijk gebruik, hergebruik, multifunctioneel gebruik en slim slopen nog voldoende ruimte aanwezig om nieuwe initiatieven een plaats te geven. Liever wil men bestaande woningen of gebieden aanpassen, dan dat er wordt uitgebreid.

#### *Afweging*

In de structuurvisie is het plangebied gelegen binnen de contour stedelijk/dorpsgebied. Er is sprake van een stedelijke ontwikkeling binnen het bestaande bebouwde gebied, waarbij een onbebouwde locatie wordt ingezet als inbreidingslocatie. Het initiatief draagt hierdoor bij aan de doelstelling om de bestaande ruimte in het stedelijk gebied zorgvuldig en maximaal te benutten. Hiermee past het initiatief binnen de beleidsuitgangspunten van de Ruimtelijke Structuurvisie Venlo.

#### **3.4.3 Woonvisie 2016-2021**

Op 21 december 2016 heeft de gemeenteraad van Venlo de Woonvisie 2016-2021 vastgesteld. In de woonvisie staan de prioriteiten van het lokale woonbeleid beschreven voor de periode 2016-2021 met een doorkijk naar de jaren daarna. De visie geeft inhoud en richting aan de ontwikkelingen in de sociale volkshuisvesting. In de woonvisie is het lokale woonbeleid voor de gemeente Venlo nader uitgewerkt op basis van de afspraken uit de Regionale Structuurvisie Wonen Noord-Limburg.

Op basis van de te verwachten demografische ontwikkelingen wordt in de gemeente Venlo ingezet op twee prioritaire beleidslijnen:

- 1. Het versterken van het stedelijk profiel van Venlo door een accent te leggen op verdichting in en rond het centrum;
- 2. Een transformatieopgave in de wijken die verder van het centrum liggen door een gerichte verdunning op termijn en toevoeging van ruimtelijke kwaliteit in de woonwijken, zowel gericht op koopals huurwoningen.

De belangrijkste opgaven van het woonbeleid zijn gelegen in de thema's leefbaarheid, betaalbaarheid en beschikbaarheid (o.a. voor bijzondere doelgroepen), wonen met zorg en verduurzaming.

#### *Afweging*

Het plangebied is gelegen in de kern Velden, waar ingezet wordt op het begeleiden van de ontwikkelingen met betrekking tot vergrijzing en ontgroening door de sociale cohesie te versterken zodat de kwaliteit van wonen geborgd blijft binnen het karakter van het dorp. Daarbij blijft ruimte om woningen te ontwikkelen wanneer er een lokale behoefte bestaat. Hierbij ligt de focus op het toevoegen van kwaliteit en diversiteit aan de woningvoorraad en het onttrekken van woningen met een lage toekomstwaarde.

Bij de voorgenomen ontwikkeling wordt een levensloopbestendige woning toegevoegd binnen de bestaande kern, waarmee kwantitatief en kwalitatief wordt ingespeeld op de lokale behoefte en kwaliteit wordt toegevoegd aan de woningvoorraad. Met de realisatie van een levensloopbestendige woning wordt derhalve aangesloten bij de uitgangspunten voor wonen uit de Woonvisie 2016-2021.

# **3.4.4 Uitgangspunten Dynamische woningbouwprogrammering**

De 'Uitgangspunten Dynamische woningbouwprogrammering' vormen de lokale vertaling van de woningbouwkaders die in de voormalige Woonvisie Regio Venlo e.o. 2011-2015 waren vastgelegd. Alle woningbouwinitiatieven worden aan de 'Uitgangspunten Dynamische woningbouwprogrammering' getoetst. Uitgezonderd initiatieven voor een enkele woning (mits passend in de woningbehoefte van het deelgebied) wordt er in principe geen medewerking verleend aan nieuwe woningbouwinitiatieven.

Het komt voor dat er initiatieven bij de gemeente binnenkomen voor locaties die nog niet zijn opgenomen in het woningbouwprogramma. Gezien de ruime plancapaciteit wordt op dezelfde wijze met nieuwe initiatieven omgegaan als met initiatieven in categorie 3. Voor particuliere woningbouwinitiatieven van zeer beperkte omvang blijft in principe ruimte, mits het passend is in de woningbehoefte van het deelgebied waar het initiatief zal landen. Ook kleinschalige particuliere initiatieven die een bijdrage leveren aan de doelen van de stad kunnen doorgang vinden.

# *Afweging*

Aangezien er bij de voorgenomen ontwikkeling sprake is van een particulier initiatief voor het toevoegen van één vrijstaande levensloopbestendige woning, die middels een wijzigingsbevoegdheid uit het vigerende bestemmingsplan mogelijk kan worden gemaakt, is er sprake van een ontwikkeling met een zeer beperkte omvang. Daarnaast past het initiatief binnen de kaders uit de Woonvisie 2016-2021 zoals in de voorgaande paragraaf is uiteengezet. Met voorliggend initiatief wordt bijgedragen aan de lokale behoefte. Er zijn daarmee geen belemmeringen vanuit de Uitgangspunten Dynamische woningbouwprogrammering voor de voorgenomen ontwikkeling.

# **3.4.5 Vigerend bestemmingsplan 'Velden-Hasselderheide'**

In het vigerend bestemmingsplan 'Velden-Hasselderheide', zoals vastgesteld door de gemeenteraad van de voormalige gemeente Arcen en Velden op 20 juli 2009, geldt voor het plangebied de bestemming 'Wonen'. Binnen als zodanig bestemde gronden is geen directe bouwmogelijkheid aanwezig, omdat er geen bouwvlak is vastgelegd. Het vigerende bestemmingsplan bevat een wijzigingsmogelijkheid om de voorgenomen ontwikkeling mogelijk te maken (nr. 5, artikel 24 sub e). Ter plaatse geldt tevens de gebiedsaanduiding 'wro-zone-wijzigingsgebied nr. 5', welke de nieuwbouw van één woning mogelijk maakt.

Burgemeester en Wethouders zijn hierdoor bevoegd om de bestemming te wijzigen mits dat er een bouwvlak wordt opgenomen zodat de nieuwbouw van een woning met de bebouwingstypologie 'vrijstaand' is toegestaan met dien verstande dat:

- 1. het aantal woningen niet meer bedraagt dan 1;
- 2. er geen sprake is van milieu hygiënische belemmeringen;
- 3. dit inpasbaar is vanuit stedenbouwkundig-ruimtelijk oogpunt;
- 4. de goothoogte niet meer bedraagt dan 6 meter;
- 5. het aantal bouwlagen van de woningen niet meer dan 2 bedragen;
- 6. de dakhelling van de woning niet minder dan 30° en niet meer dan 60° bedraagt;
- 7. er rekening dient te worden gehouden met de gevolgen voor de waterhuishouding (waterkwaliteit en -kwantiteit);
- 8. er middels een vooronderzoek inzicht wordt gegeven in de archeologische waarden van het gebied.

Aan de bovengenoemde voorwaarden wordt voldaan, waardoor de realisatie van een vrijstaande woning mogelijk gemaakt kan worden door gebruik te maken van de wijzigingsbevoegdheid. Hieronder wordt verwezen naar de paragrafen waarin de betreffende voorwaarden worden behandeld en getoetst.

- 1. Zie paragraaf 2.2 Toekomstige situatie
- 2. Zie paragraaf 4.1 Onderzoeks- en milieuaspecten
- 3. Zie paragraaf 2.3 Ruimtelijke en stedenbouwkundige effecten
- 4. Zie hoofdstuk 5 Juridische aspecten
- 5. Zie hoofdstuk 5 Juridische aspecten
- 6. Zie hoofdstuk 5 Juridische aspecten
- 7. Zie paragraaf 4.4 Waterhuishouding
- 8. Zie paragraaf 4.5 Archeologie en Cultuurhistorie

De algehele conclusie hieruit is dat de voorgenomen ontwikkeling voldoet aan de wijzigingsvoorwaarden opgenomen in het vigerend bestemmingsplan 'Velden-Hasselderheide'.

Figuur 6 Uitsnede plankaart bestemmingsplan 'Velden-Hasselderheide' met het plangebied (rood omlijnd)

# **4. ONDERZOEKSASPECTEN**

# **4.1 Onderzoeks- en milieuaspecten**

In dit hoofdstuk wordt nader ingegaan op verschillende onderzoeks- en milieuaspecten welke van belang zijn in het kader van een goede ruimtelijke ordening.

# **4.1.1 Bodem- en grondwaterkwaliteit**

Uitgangspunt van een goede ruimtelijke ordening is dat de bodemkwaliteit geschikt is voor de beoogde bestemming en de daarin toegestane gebruiksvormen. Bij het opstellen van een wijzigingsplan moet op basis van artikel 3.1.6 van het Besluit ruimtelijke ordening worden onderzocht of de aanwezige bodemkwaliteit past bij het toekomstige gebruik van de bodem. Bij het opnemen van wijzigingsbevoegdheden kan die onderzoeksverplichting vooruit worden geschoven tot het moment van toepassing daarvan. Ook aan een afwijkingsbevoegdheid kan de voorwaarde worden verbonden dat een bodemonderzoek wordt uitgevoerd. Bij overige ruimtelijke besluiten is ook een inzicht in de bodemkwaliteit nodig op basis van artikel 3.2 Algemene wet bestuursrecht.

De locatie ligt in de bodemkwaliteitszone 'Buitengebied/ Kleine kernen/ Kassen/ Wonen en Werken – 1987'. Volgens de Bodemkwaliteitskaart Venlo 2016 voldoet de gemiddelde bodemkwaliteit in deze zone aan de normen voor woondoeleinden. Bij het ontbreken van bodembedreigende activiteiten kan de BKK Venlo als bewijsmiddel voor bodemgeschiktheid gebruikt worden. In de nabijheid van de locatie is geen puntbron aanwezig, waardoor de uitvoering van een historisch onderzoek noodzakelijk is. Indien bij de bouw grond wordt geroerd, verplaatst en/of van de locatie wordt afgevoerd, dan dient rekening te worden gehouden met de Wet bodembescherming en/of het Besluit bodemkwaliteit.

## **Conclusie**

Op 1 oktober 2018 is door Aeres Milieu B.V. een veldinspectie uitgevoerd op het perceel kadastraal bekend als gemeente Arcen en Velden, sectie E, nr. 1444. De uitkomsten voor het plangebied zijn in een onderzoeksrapport verwerkt2 . Dit onderzoek is als bijlage toegevoegd, zie bijlage 1. Uit de verzamelde (historische) informatie en de uitgevoerde terreininspectie is gebleken dat ter plaatse van de onderzoekslocatie geen bodembedreigende activiteiten hebben plaatsgevonden. Er bestaat geen aanleiding te vermoeden dat ter plaatse sprake is van een bodemverontreiniging.

Gebaseerd op de verzamelde gegevens kan de onderzoekslocatie als "onverdacht" worden beschouwd. De aanwezigheid van asbestverdacht materiaal in de bodem wordt niet verwacht (niet verdacht). De resultaten van dit vooronderzoek in combinatie met de bodemkwaliteitskaart geven een voldoende beeld van de bodemkwaliteit van de onderzoekslocatie. De verwachte bodemkwaliteit ter plaatse vormt geen belemmering voor de voorgenomen planontwikkeling (woningbouw).

Indien er werkzaamheden plaatsvinden, waarbij grond vrijkomt, kan de grond op basis van de bodemkwaliteitskaart afgevoerd en toegepast worden binnen het gebied waarvoor de kaart is opgesteld. Hierbij dient rekening te worden gehouden met de wet Bodembescherming en/of het Besluit bodemkwaliteit. Ten aanzien van hergebruik van grond elders is het Besluit Bodemkwaliteit van toepassing. Het is nadrukkelijk de keuze van de initiatiefnemer of hij gebruik maakt van de bodemkwaliteitskaart of

 2 Aeres Milieu, Rapport Verkennend bodemonderzoek Roerdompstraat ong., Velden, kenmerk: AM18460, datum 26-10-2018

dat hij toch een bodemonderzoek laat uitvoeren. Voordat hij deze keuze maakt zal hij zich moeten vergewissen van de voor- en nadelen en de eventuele risico's.

De milieuhygiënische kwaliteit van de bodem is geschikt voor het beoogd gebruik ten behoeve van een woonfunctie. Er zijn daarmee vanuit het aspect bodem geen belemmeringen voor de voorgenomen ontwikkeling.

## **4.1.2 Geluid**

Ten aanzien van geluid zijn de regels uit de Wet geluidhinder (Wgh) van toepassing. De Wgh voorziet rond (gezoneerde) industrieterreinen, langs wegen en langs spoorwegen in zones en bevat tevens geluidsnormen en richtlijnen met betrekking tot de toelaatbare geluidsniveaus van de voorgenoemde geluidsbronnen. Indien een bestemmingsplan of wijzigingsplan een geluidsgevoelig object mogelijk maakt binnen een geluidszone van een bestaande geluidsbron, of indien het plan een nieuwe geluidsbron mogelijk maakt, dient volgens de Wgh een akoestisch onderzoek plaats te vinden bij het voorbereiden van de vaststelling van het bestemmingsplan.

Het plangebied bevindt zich binnen de invloedssfeer van de Rijksweg en het Kraneveld (50 km/u). Op grond van de Wet geluidhinder bestaat er een verplichting om een akoestisch onderzoek te verrichten op grond van het criterium 'goede ruimtelijke ordening'.

# *Wegverkeerslawaai*

Een nieuwe ruimtelijke ontwikkeling, waarbij sprake is van de realisatie van geluidsgevoelige objecten dient te worden getoetst aan de Wet geluidhinder. In deze wet wordt aangegeven hoe voor een gebied waar een ruimtelijke ontwikkeling plaatsvindt dient te worden omgegaan met geluidhinder als gevolg van wegverkeer, industrie en spoorwegen. Bij een ruimtelijke ontwikkeling waarbij sprake is van de ontwikkeling van geluidsgevoelige objecten binnen een geluidszone, dient een onderzoek te worden uitgevoerd naar de geluidsbelasting op deze gebouwen of terreinen. In de Wet geluidhinder (Wgh) is bepaald dat elke weg een onderzoekszone heeft waarbinnen akoestisch onderzoek dient plaats te vinden. Dit met uitzondering van woonerven en wegen waar een maximumsnelheid van 30 km/u voor geldt.

De te bouwen woning is een geluidsgevoelige object die binnen de invloedssferen van De Rijksweg en het Kraneveld (beiden 50 km/u) ligt. M-Tech heeft in september 2018 een akoestisch onderzoek uitgevoerd voor het plangebied.3 Dit onderzoek is bijgevoegd als bijlage, zie bijlage 4. Hierin is geconcludeerd dat ten gevolge van het verkeer over de Rijksweg de hoogst berekende geluidbelasting en de te toetsen geluidbelasting (inclusief de aftrek overeenkomstig artikel 110g van de Wet geluidhinder) ten hoogste 54 dB bedraagt ter plaatse van de westgevel (achterzijde) van het bouwplan. Hiermee wordt de voorkeurgrenswaarde (48 dB) niet gerespecteerd. Dit is bij alle gevels het geval, met uitzondering van de voorzijde van de woning (oostgevel) aan de Roerdompstraat.

Desalniettemin wordt de maximale ontheffingswaarde van 63 dB wel gerespecteerd. Maatregelen voor het verlagen van de geluidbelasting zijn onderzocht en stuiten op overwegende bezwaren van verkeerskundige, stedenbouwkundige en financiële aard. Een hogere grenswaarde van 54 dB zal moeten worden aangevraagd. In het kader van de omgevingsvergunningaanvraag voor de activiteit bouwen,

 3 M-tech, Akoestisch onderzoek wegverkeerslawaai ingevolge de Wet geluidhinder in het kader van de realisatie van een woning aan de Roerdompstraat te Velden, rapportnr: Roe.Vel.18.AO BP-01, 21 september 2018.

dient middels onderzoek naar de geluidwering van de gevels te worden aangetoond dat een voldoende karakteristieke geluidwering van de uitwendige scheidingsconstructies wordt gerealiseerd zodat een binnenniveau van 33 dB gerespecteerd blijft. Derhalve betekent dit voor de planlocatie dat de cumulatieve geluidbelasting zonder aftrek, conform artikel 110g Wgh beschouwd dient te worden, zijnde 60 dB ter plaatse van de westgevel (achterzijde) van het bouwplan. Dit betekent een minimaal vereiste gevelgeluidwering van 27 dB.

Wanneer de hogere grenswaarde is verleend voor de Roerdompstraat vormt het aspect geluid geen belemmering voor de voorgenomen ontwikkeling.

# **4.1.3 Luchtkwaliteit**

## *Algemeen*

Sinds 15 november 2007 is de Wet luchtkwaliteit in werking getreden en staan de hoofdlijnen voor regelgeving rondom luchtkwaliteitseisen beschreven in de Wet milieubeheer (hoofdstuk 5 Wm). Artikel 5.16 Wm (lid 1) geeft weer, onder welke voorwaarden bestuursorganen bepaalde bevoegdheden (uit lid 2) mogen uitoefenen. Als aan minimaal één van de volgende voorwaarden wordt voldaan, vormen luchtkwaliteitseisen in beginsel geen belemmering voor het uitoefenen van de bevoegdheid:

a. er is geen sprake van een feitelijke of dreigende overschrijding van een grenswaarde;

b. een plan leidt – al dan niet per saldo – niet tot een verslechtering van de luchtkwaliteit;

c. een plan draagt 'niet in betekenende mate' (NIBM) bij aan de luchtverontreiniging;

een plan past binnen het Nationaal Samenwerkingsprogramma Luchtkwaliteit (NSL), of binnen een regionaal programma van maatregelen.

## *Het Besluit NIBM*

Deze AMvB legt vast, wanneer een project niet in betekenende mate (NIBM) bijdraagt aan de concentratie van een bepaalde stof. De achtergrond van het beginsel 'Niet in betekende mate' is dat de gevolgen van een ontwikkeling voor de luchtkwaliteit in een aantal gevallen (beschreven in de ministeriele Regeling NIBM) worden tenietgedaan door de ontwikkeling van bijvoorbeeld schonere motoren in het gehele land.

Op 1 augustus 2009 is het nationaal samenwerkingsprogramma luchtkwaliteit (NSL) in werking getreden. Hierdoor dient bij plannen die de luchtkwaliteit beïnvloeden niet langer te worden uit gegaan van de normen uit de interimperiode. Nu het NSL in werking is getreden is een project NIBM, als aannemelijk is dat het project een toename van de concentratie veroorzaakt van maximaal 3%. De 3% grens wordt gedefinieerd als 3% van de grenswaarde voor de jaargemiddelde concentratie van fijn stof (PM10) of stikstofdioxide (NO2). Dit komt overeen met 1,2 microgram/m3 voor zowel fijn stof en NO2. Als de 3% grens voor PM10 of NO2 niet wordt overschreden, dan hoeft geen verdere toetsing aan grenswaarden plaats te vinden.

## *Regeling NIBM*

Binnen de getalsmatige grenzen van de Regeling NIBM draagt een project altijd niet in betekenende mate bij aan een verslechtering van de luchtkwaliteit. Voor woningen gelden in de Regeling NIBM de volgende getalsmatige grenzen:

|                     | minimaal 1 ontsluitingsweg | minimaal 2 ontsluitingswegen |
|---------------------|----------------------------|------------------------------|
|                     | 3%-norm                    | 3%-norm                      |
| Woningen (maximaal) | 1500                       | 3000                         |

Bij de voorgenomen ontwikkeling wordt er slechts 1 woning toegevoegd, waarmee ruim binnen het 3% criterium van de NIBM-grens gebleven wordt. De voorgenomen ontwikkeling draagt dan ook 'niet in betekenende mate' (NIBM) bij aan de heersende luchtkwaliteit.

## *Achtergrondwaarden*

Het toetsingskader voor luchtkwaliteit wordt gevormd door hoofdstuk 5.2 luchtkwaliteitseisen van de Wet milieubeheer (ook wel Wet luchtkwaliteit genoemd, Wlk). De Wlk bevat grenswaarden voor zwaveldioxide, stikstofdioxide en stikstofoxiden, fijn stof, lood en koolmonoxide en benzeen. Hierbij zijn in Nederland met name de grenswaarden voor stikstofdioxide (NO2) en fijn stof (PM2,5 en PM10) van belang. De vigerende grenswaarden voor stikstofdioxide en fijn stof zijn in de navolgende tabel weergegeven. De grenswaarden gelden voor de buitenlucht, met uitzondering van een werkplek in de zin van de Arbeidsomstandighedenwet en op plaatsen die niet toegankelijk zijn voor publiek en waar geen vaste bewoning is, zoals akkerland en de rijbaan en ontoegankelijke middenbermen van wegen.

| stof                  | toetsing van                | grenswaarde |
|-----------------------|-----------------------------|-------------|
| stikstofdioxide (NO2) | jaargemiddelde concentratie | 40 µg/m³    |
| fijn stof (PM10)      | jaargemiddelde concentratie | 40 µg/m³    |
| fijn stof (PM2,5)     | jaargemiddelde concentratie | 25 µg/m³    |

## *Grenswaarden Wlk*

Volgens de Grootschalige Concentratie- en Depositiekaarten Nederland (GCN en GDN van het Rijksinstituut voor Volksgezondheid en Milieu – RIVM) is de concentratie PM2,5 in 2017 ter plaatse gelegen tussen de 12 en 14 µg/m³, de concentratie PM10 in 2017 gelegen tussen de 18 en 20 µg/m³ en de concentratie NO2 in 2017 ter plaatse gelegen tussen de 15 en 20 µg/m³. Volgens de kaarten van het RIVM is de luchtkwaliteit ter plaatse ruimschoots voldoende. Daarnaast zal naar verwachting de luchtkwaliteit in de toekomst nog verder verbeteren door voortschrijdende technologie.

## *Conclusie luchtkwaliteit*

Gezien de bestaande concentraties is er geen sprake van een feitelijke of dreigende overschrijding van een grenswaarde en wordt voldaan aan het bepaalde in artikel 5.16 Wm lid 1 onder a. De voorgenomen ontwikkeling draagt daarnaast niet in betekende mate bij aan de luchtkwaliteit, waarmee wordt voldaan aan het bepaalde in artikel 5.16 Wm, lid 1 onder c. Er is daarnaast slechts zeer beperkt sprake van een extra verkeer-aantrekkende-werking. Uit bovenstaande kan worden geconcludeerd dat de voorgenomen ontwikkeling niet bezwaarlijk is in het kader van de luchtkwaliteitseisen uit de Wet milieubeheer en dat aanvullend onderzoek niet noodzakelijk is.

## **4.1.4 Milieuzonering**

# *Algemeen*

Goede ruimtelijke ordening voorziet in het voorkómen van hinder en gevaar. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven) en gevoelige functies (zoals woningen) kan goede ruimtelijke ordening gerealiseerd worden. Het is aan de ene kant zaak om te voorkomen dat er hinder en gevaar voor gevoelige bestemmingen ontstaat en aan de andere kant dient aan bedrijven voldoende zekerheid te worden geboden dat zij niet in hun activiteiten worden beperkt door nieuwe gevoelige functies. Om te bepalen of tussen de milieubelastende activiteiten en de gevoelige functies voldoende afstand in acht wordt genomen, is gebruik gemaakt van de VNG-publicatie "Bedrijven en milieuzonering" uit 2009. Hierin zijn per afzonderlijke milieucategorie verschillende richtafstanden opgenomen die kunnen worden aangehouden tot gevoelige functies teneinde de hinderlijke invloed van bedrijfsactiviteiten op gevoelige functies te beperken. Deze richtafstand is gebaseerd op de als gevolg van de bedrijfsactiviteiten te verwachten milieuhinder (vanwege geur, geluid, stof of gevaar). In de onderstaande tabel zijn de richtafstanden van milieucategorie 1 tot en met 3.2 weergegeven, zoals deze gelden voor een rustige woonwijk en voor een gemengd gebied. In dit geval dient te worden uitgegaan van het omgevingstype 'rustige woonwijk'.

#### *Toets plangebied*

In de nabije omgeving van het plangebied zijn voornamelijk woningen gelegen. Op circa 150 meter ten zuidwesten van het plangebied ligt een fysiotherapiepraktijk (dienstverlening). Deze functie wordt niet expliciet benoemd in de VNG-brochure, maar kan worden geschaard onder functies zoals een artsenpraktijk of consultatiebureau omdat deze wat betreft ruimtelijke uitstraling overeenkomsten tonen. Voor dergelijke functies geldt in beginsel een richtafstand van 10 meter. Echter in onderhavig geval is, aangezien binnen de kern Velden diverse functies naast elkaar voorkomen, sprake van functiemenging.

Voor dergelijke gebieden kent de VNG-brochure een systematiek, uitgaande van 3 categorieën:

- 1. categorie A: toelaatbaar aanpandig aan woningen;
- 2. categorie B: toelaatbaar indien bouwkundig afgescheiden van woningen (vrijstaand van);
- 3. categorie C: toelaatbaar indien gesitueerd langs een hoofdweg.

In bijlage 3 van de VNG-brochure is een lijst bijgevoegd van bedrijfsactiviteiten die zijn ingedeeld in één van de drie voornoemde categorieën. Artsenpraktijken en consultatiebureaus – waarbij hier aansluiting wordt gezocht – zijn ingedeeld in categorie A en zijn dus toelaatbaar aanpandig aan woningen. Wat betreft de onderhavige planlocatie is er sprake van de realisatie van één vrijstaande woning op een afstand van meer dan 150 meter waardoor er geen sprake is van een aanpandige verbouwing. Gezien het voorgaande kan worden gesteld dat de fysiotherapiepraktijk niet (onevenredig) nadelige gevolgen heeft voor het woon- en leefklimaat ter plaatse van de beoogde woning. Tevens kan worden gesteld dat er tussen onderhavige planlocatie en de fysiotherapiepraktijk reeds als zodanig bestemde (burger)woningen aanwezig zijn, dat de betreffende praktijk niet in zijn uitbreidingsmogelijkheden en bedrijfsvoering zal worden beperkt.

Tevens is op circa 250 meter ten oosten van het plangebied, adres Kraneveld 12, een glastuinbouwbedrijf gevestigd. Voor deze activiteit wordt een richtafstand geadviseerd van 30 meter. Hieraan wordt ruimschoots voldaan. Daarbij kan worden gesteld dat er tussen onderhavige planlocatie en het glastuinbouwbedrijf een reeds als zodanig bestemde (burger)woning aanwezig is, dat het betreffende bedrijf niet in zijn uitbreidingsmogelijkheden en bedrijfsvoering beperkt zal worden. Verder zijn er in de

directe omgeving geen milieubelastende functies aanwezig die een belemmering vormen voor de voorgenomen ontwikkeling.

#### *Conclusie milieuzonering*

Er kan worden geconcludeerd dat het planvoornemen geen belemmering vormt voor de bedrijvigheid voor omliggende bedrijven. Ter plaatse is sprake van een goed woon- en leefklimaat. Kortom, vanuit het aspect milieuzonering bestaan er voor het initiatief geen belemmeringen.

#### **4.1.5 Externe veiligheid**

#### *Beleidskader*

Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen. Uit het Besluit externe veiligheid inrichtingen (Bevi) en het Besluit externe veiligheid transportroutes (Bevt), vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen met gevaarlijke stoffen. De risico's dienen te worden beoordeeld op twee maatstaven, te weten het plaatsgebonden risico en het groepsrisico.

#### *Basisnet voor vervoer van gevaarlijke stoffen*

Vervoer van gevaarlijke stoffen vindt sinds jaar en dag plaats via het spoor, over de weg en het water. Op 1 april 2015 is de Wet Basisnet in werking getreden. De Wet Basisnet voegt een nieuw hoofdstuk toe aan de Wet vervoer gevaarlijke stoffen. Deze toevoeging omvat regels voor het vaststellen van het maximaal toegestane risico door het vervoer van gevaarlijke stoffen.

Het Basisnet heeft als doel een evenwicht voor de lange termijn te creëren tussen de belangen van het vervoer van gevaarlijke stoffen over de hoofdwegen, binnenwateren en de hoofdspoorwegen en de bebouwde omgeving die hier langs ligt en de veiligheid van omwonenden. Het Basisnet stelt verder regels aan het vaststellen en beheersen van de risico's voor het vervoer van gevaarlijke stoffen (vervoerskant). De Wet Basisnet voegt een nieuw hoofdstuk aan de Wet vervoer gevaarlijke stoffen, dat gaat over die vervoerskant.

In de Regeling Basisnet (Stcrt 2014, 8242) zijn de basisnetafstanden voor de weg, het spoor en het water vastgelegd. Verder is de afstand van het plasbrandaandachtgebied vastgelegd. De basisnetafstand geeft aan voor welke afstand een risicoplafond geldt. Daarbij wordt onderscheid gemaakt tussen een PR-plafond en een GR-plafond.

Een PR-plafond is in de Regeling Basisnet omschreven als de plaats waar het plaatsgebonden risico maximaal 10-6 per jaar is. Het GR-plafond is in dezelfde regeling omschreven als de plaats waar het plaatsgebonden risico maximaal 10-7 of 10-8 per jaar is.

#### *Plaatsgebonden risico*

Het plaatsgebonden risico beschrijft de kans per jaar dat een onbeschermd individu komt te overlijden door een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron (bedrijf, weg, spoorlijn etc.), waarbij de 10-6 contour (kans van 1 op 1 miljoen op overlijden) de maatgevende grenswaarde is.

## *Groepsrisico*

Het groepsrisico beschrijft de kans dat een groep van 10 of meer personen gelijktijdig komt te overlijden ten gevolge van een ongeval met gevaarlijke stoffen. Het groepsrisico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek, waarin het overlijden van een bepaalde groep (bijvoorbeeld 10, 100 of 1000 personen) wordt afgezet tegen de kans daarop. Voor het groepsrisico geldt de oriëntatiewaarde als ijkpunt in de verantwoording (géén norm).

In het Bevt is een verplichting tot verantwoording van het groepsrisico opgenomen. Dit houdt in dat over elke overschrijding van de oriëntatiewaarde van het groepsrisico of toename van het groepsrisico verantwoording moet worden afgelegd (de zogeheten verantwoordingsplicht). Het betrokken bestuursorgaan moet, al dan niet in verband met de totstandkoming van een besluit, expliciet aangeven hoe de diverse factoren (waaronder zelfredzaamheid en bestrijdbaarheid) zijn beoordeeld en eventuele in aanmerking komende maatregelen zijn afgewogen. Een belangrijk onderdeel van de verantwoording is overleg met (advies vragen aan) de regionale brandweer.

# *(Beperkt) kwetsbare objecten*

Er moet getoetst worden aan het Bevi en het Bevt wanneer bij een ontwikkeling (beperkt) kwetsbare objecten worden toegestaan. Woningen zijn kwetsbare objecten, waarvoor de effecten op het gebied van externe veiligheid moeten worden getoetst.

## Advies Veiligheidsregio Limburg-Noord

De Veiligheidsregio Limburg-Noord heeft geadviseerd welke externe veiligheidsconsequenties van toepassing zijn in het kader van de realisatie van een woning op locatie Roerdompstraat de Velden. In bijlage 3 van dit plan is een uitgebreide beoordeling van de Veiligheidsregio opgenomen.

## **Onderzoeksresultaten risicovolle activiteiten**

## Inrichtingen

In de omgeving van het plangebied komen inrichtingen voor met een verhoogd risico ten aanzien van de externe veiligheid. Volgens de risicokaart is de dichtstbijzijnde risicovolle inrichting gelegen op meer dan 300 meter. Het betreft het voormalige tankstation 'Esso Vissers Velden', gelegen aan de Oude Venloseweg 32 te Velden. Het benzineservicestation is jongstleden gesloten en had een vulpunt, ondergrondse LPG-tank en afleverinstallatie met een maximale plaatsgebonden risicocontour van 10-6 van 25 meter. Het plangebied ligt daarmee niet binnen de plaatsgebonden risicocontour. Voor de inrichting geldt een invloedsgebied van 150 meter, ook hier ligt het plangebied ver buiten.

Verder zijn er in de directe omgeving geen risicovolle inrichtingen die een belemmering kunnen vormen voor de voorgenomen ontwikkeling.

Figuur 7 Uitsneden risicokaarten met globale ligging plangebied (rood omcirkeld) en ingezoomde inrichting (afbeelding rechts)

## Spoor

Er zijn in de directe omgeving van het plangebied geen spoorwegen gelegen, waarover transport van gevaarlijke stoffen plaatsvindt, die een belemmering kunnen vormen voor de voorgenomen ontwikkeling.

## Wegverkeer

Op een afstand van circa 60 meter van het plangebied, loopt de N271. Over deze weg vindt transport van gevaarlijke stoffen plaats. De plaatsgebonden risicocontour 10-6 is echter 0 meter. Hier ligt het plangebied buiten. De overschrijdingsfactor van het groepsrisico is kleiner dan 0,1 maal de oriëntatiewaarde. De ligging ten opzichte van de N271 vormt volgens de Veiligheidsregio Limburg-Noord een belemmering voor de voorgenomen ontwikkeling. Verder vindt er in de directe omgeving van het plangebied geen vervoer van gevaarlijke stoffen over wegen plaats, dat een belemmering vormt voor de voorgenomen ontwikkeling.

## Buisleidingen

Er is in de nabijheid van het plangebied een buisleiding gelegen waarmee transport van gevaarlijke stoffen plaatsvindt. Volgens de risicokaart is de buisleiding op meer dan 350 meter gelegen ten opzichte van de planlocatie. Het betreft een K1-buisleiding van de Rotterdam-Rijn Pijleidingmaatschappij. De buisleiding heeft een maximaal plaatsgebonden risicocontour van 10-6 van 53 meter. Het plangebied ligt daarmee niet binnen de plaatsgebonden risicocontour. Voor de inrichting geldt een invloedsgebied van 310 meter, ook hier ligt het plangebied buiten.

Verder zijn er in de directe omgeving geen buisleidingen gelegen die een belemmering kunnen vormen voor de voorgenomen ontwikkeling.

## Water

Op een afstand van 1,2 kilometer van het plangebied, ligt de Maas. Over deze rivier vindt transport van gevaarlijke stoffen plaats. De plaatsgebonden risicocontour 10-6 is echter 0 meter. Hier ligt het plangebied buiten. De overschrijdingsfactor van het groepsrisico is kleiner dan 0,1 maal de oriëntatiewaarde. De ligging ten opzichte van de Maas vormt daarmee geen belemmering voor de voorgenomen ontwikkeling. Verder ligt er in de directe omgeving van het plangebied geen rivier of kanaal waar vervoer van gevaarlijke stoffen over water plaatsvindt, dat een belemmering vormt voor de voorgenomen ontwikkeling.

# **Advies Veiligheidsregio Limburg-Noord**

Op 9 januari 2019 is door de Veiligheidsregio Limburg-Noord een advies externe veiligheid met betrekking tot de realisatie van een woning aan de Roerdompstraat te Velden opgesteld. De uitkomsten voor het planvoornemen zijn in een brief verwerkt4 . Uit de verzamelde informatie blijkt dat de bewoners van de woning voldoende zelfredzaam worden geacht, de woning voldoende bereikbaar is en ter plaatse een brandkraan aanwezig is met voldoende capaciteit als primaire blusvoorziening.

Daarnaast dient met de realisatie van de woning in de nabijheid van de N271 rekening te worden gehouden met een scenario waarbij er een kans bestaat dat een toxische damp, als gevolg van de uitstroom van een toxische vloeistof of gas uit een ketelwagen, richting de woning trekt. Deze toxische damp kan met de wind meegevoerd worden en door natuurlijke- en ruimtelijke ventilatie het binnenmilieu van de woning bereiken.

Alleen al de kans dat een dergelijk scenario mogelijk is, betekent dat de woning moet worden voorzien van een afsluitbare mechanische ventilatie. Volgens de Veiligheidsregio kunnen bewoners op deze manier voldoende veilig schuilen bij het vrijkomen van toxische stoffen bij een ongeluk op de N271. In kader van een bouwaanvraag zal er rekening worden gehouden met het advies van de Veiligheidsregio Limburg-Noord.

# *Conclusie externe veiligheid*

Door rekening te houden met het advies van de Veiligheidsregio Limburg-Noord in het kader van onderhavige ontwikkeling, is er ter plaatse sprake van een goed woon- en leefklimaat. Kortom, vanuit het aspect externe veiligheid bestaan er voor het initiatief geen belemmeringen.

# **4.1.6 Milieueffectrapportage**

## *Toets m.e.r.-plicht*

In het plangebied wordt de bouw van één vrijstaande woning mogelijk gemaakt. De bouw van deze functie komt niet voor in bijlage C van het besluit m.e.r.. Er is dus geen sprake van de verplichting om een m.e.r. procedure te doorlopen.

## *Toets m.e.r.-beoordelingsplicht*

In bijlage D van het besluit milieueffectrapportage is aangegeven bij welke activiteiten, plannen en besluiten een m.e.r.-beoordeling moet plaatsvinden, dat wil zeggen een nadere afweging of mogelijk een m.e.r. procedure moet worden gevolgd. De realisatie van woningen (stedelijk ontwikkelingsproject) valt onder bijlage D, 11.2 van het Besluit milieueffectrapportage. In deze bijlage is opgenomen dat het plan m.e.r.-beoordelingsplichtig is wanneer de activiteit betrekking heeft op:

- 1. een oppervlakte van 100 hectare of meer;
- 2. een aaneengesloten gebied en 2.000 woningen of meer omvat, of;
- 3. een bedrijfsvloeroppervlakte van 200.000 m² of meer.

 4 Advies externe veiligheid Roerdompstraat ong. te Velden, kenmerk: Z028498/UIT039013, datum 9-1-2019

In dit geval blijft de ontwikkeling ruim onder de drempelwaarden, waardoor een m.e.r.-beoordeling niet noodzakelijk is.

#### *M.e.r.-beoordeling*

Op 7 juli 2017 is het gewijzigde Besluit milieueffectrapportage in werking getreden. Daarin is een nieuwe procedure voor de m.e.r.-beoordeling opgenomen. Die geldt nu voor iedere activiteit die is opgenomen op de D-lijst, ongeacht of de activiteit onder of boven de drempelwaarde van de D-lijst valt. Woningbouw kan vallen onder onderdeel D (11.2): "de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen."

Het voorliggende initiatief betreft slechts de nieuwbouw van één vrijstaande woning. Een dergelijk kleinschalig initiatief betreft geen stedelijk ontwikkelingsproject als bedoeld in het Besluit milieueffectrapportage. Als gevolg hiervan hoeft voor de ontwikkeling van de woning geen milieueffectrapport te worden opgesteld en hoeft ook geen vormvrije m.e.r.-beoordeling te worden doorlopen.

# **4.2 Kabels en leidingen**

Er zijn op of in de directe omgeving van het plangebied geen kabels of leidingen gelegen die een zodanige bescherming behoeven, dat zij voorzien dienen te zijn van een bestemmingsplanplichtige beschermingszone. Bij de bouw van de woning hoeft hiermee dan ook geen rekening gehouden te worden.

# **4.3 Natuur en flora en fauna**

## **4.3.1 Algemeen**

Voor alle ruimtelijke ontwikkelingen geldt dat deze in overeenstemming met de nationale natuurwetgeving en het provinciale natuurbeleid moeten worden uitgevoerd. De bescherming van de natuur is per 1 januari 2017 in Nederland vastgelegd in de Wet natuurbescherming (Wnb). Deze wet vormt voor wat betreft soortenbescherming en gebiedsbescherming een uitwerking van de Europese Vogelrichtlijn en Habitatrichtlijn. Omtrent houtopstanden is de voormalige nationale Boswet eveneens in de Wet natuurbescherming opgenomen. Daarnaast vindt beleidsmatige gebiedsbescherming plaats door middel van het Natuurnetwerk Nederland (NNN), de voormalige EHS.

## **4.3.2 Gebiedsbescherming**

Het dichtstbijzijnde wettelijk beschermde natuurgebied, het Natura 2000-gebied Maasduinen ligt op ruim 3 kilometer afstand. Gezien de afstand tot dit Natura 2000-gebied en de aard van de ontwikkeling zijn significante effecten op voorhand uitgesloten. In de planvorming hoeft derhalve verder geen rekening gehouden te worden met de Natuurbeschermingswet.

Het plangebied ligt daarnaast geheel buiten de Goudgroene en Bronsgroene natuurzone zoals ruimtelijk vastgelegd in het POL 2014. Gezien de ligging buiten de begrensde planologische gebiedsbescherming zijn negatieve effecten op planologisch beschermde gebieden uitgesloten. In de planvorming hoeft om die reden verder geen rekening gehouden te worden met planologisch beschermde gebieden.

## **4.3.3 Flora en Fauna**

De Flora- en faunawet heeft betrekking op alle in Nederland in het wild voorkomende zoogdieren, (trek)vogels, reptielen en amfibieën, op een aantal vissen, libellen en vlinders, op enkele bijzondere en min of meer zeldzame ongewervelde diersoorten (uit de groepen kevers, mieren, schelp- en schaaldieren) en op een honderdtal vaatplanten. Voor alle soorten, dus ook voor de soorten die zijn vrijgesteld van de ontheffingsplicht, geldt wel een zogenaamde 'algemene zorgplicht' (art. 2 Flora- en faunawet). Deze zorgplicht houdt in dat de initiatiefnemer passende maatregelen neemt om schade aan aanwezige soorten te voorkomen of zoveel mogelijk te beperken. Hierbij gaat het bijvoorbeeld om het niet verontrusten of verstoren in de kwetsbare perioden zoals de winterslaap, de voortplantingstijd en de periode van afhankelijkheid van de jongen. De zorgplicht geldt altijd en voor alle planten en dieren, of ze beschermd zijn of niet en in het geval dat ze beschermd zijn ook als er ontheffing of vrijstelling is verleend.

Bij ruimtelijke ontwikkelingen moet naast de zorgplicht ook rekening gehouden worden met de juridisch zwaarder beschermde soorten uit 'tabel 2', de bijlage 1 soorten van het besluit vrijstelling beschermde dier- en plantensoorten, de soorten uit Bijlage IV van de Habitatrichtlijn (tezamen tabel 3) en met alle vogels. Van deze laatste groep is een lijst opgesteld met vogelsoorten waarvan de nesten jaarrond beschermd zijn en een lijst met vogels waarbij inventarisatie gewenst is. Komen soorten van de hierboven genoemde beschermingsregimes voor dan is de eerste vraag of de voorgenomen activiteit effecten heeft op de beschermde soorten. Treden er effecten op dan dient er gekeken te worden of er passende maatregelen getroffen kunnen worden om de functionaliteit van de voortplantingsen/of vaste rust- en verblijfplaats te garanderen.

Aangezien het plangebied in de huidige situatie in gebruik is als bijgehouden grasveld, is het redelijkerwijs uitgesloten dat zich hier beschermde flora en fauna heeft ontwikkeld. Onderzoek naar flora en fauna is daarom niet noodzakelijk.

#### **4.3.4 Conclusie**

Gezien de ligging en de bestaande situatie van het plangebied, bestaan er, met inachtname van de algemene zorgplicht, vanuit de aspecten gebiedsbescherming en flora en fauna geen belemmeringen voor de voorgenomen ontwikkeling. Kortom, de ontwikkeling zal geen onevenredige aantasting voor natuur en landschap betekenen.

# **4.4 Waterhuishouding**

## **4.4.1 Beleidskader**

Relevante beleidsstukken op het gebied van water zijn het Waterbeheerplan 2016-2021 van de waterschappen Peel en Maasvallei en Roer en Overmaas, het Provinciaal Omgevingsplan Limburg 2014 (POL2014), het Provinciaal Waterplan van de provincie Limburg, het Nationaal Waterplan, WB21, Nationaal Bestuursakkoord Water en de Europese Kaderrichtlijn Water. Belangrijkste gezamenlijke punt uit deze beleidsstukken is dat water een belangrijk sturend element is in de ruimtelijke ordening. Water legt een ruimteclaim op het (stads)landschap waaraan voldaan moet worden. De bekende drietrapsstrategieën zijn leidend:

- vasthouden-bergen-afvoeren (waterkwantiteit);
- voorkomen-scheiden-zuiveren (waterkwaliteit).
Daarnaast is de "Beleidsbrief regenwater en riolering" nog relevant. Hierin staat hoe het best omgegaan kan worden met het hemelwater en het afkoppelen daarvan. Ook hier gelden de drie-staps-strategieën.

## **4.4.2 Kenmerken van het watersysteem**

# *Algemeen*

De kenmerken van de watersystemen, zoals die voorkomen in het plangebied (en omgeving), kunnen het beste beschreven worden door een onderverdeling te maken in de soorten van water die in het gebied aanwezig zijn. De belangrijkste zijn: bodem en grondwater, oppervlaktewater, ecosysteem en afval- en hemelwater.

# *Grondwater*

Op basis van de Omgevingsverordening Limburg 2014 ligt het plangebied niet binnen grondwaterbeschermingsgebieden of waterwingebieden.

# *Oppervlaktewater*

In het plangebied is geen oppervlaktewater aanwezig. In de nieuwe situatie wordt hier ook niet in voorzien. Ook in de directe omgeving is geen oppervlaktewater aanwezig waarop de ontwikkeling negatieve effecten heeft.

# *Ecosystemen*

Het plangebied ligt niet in een droog of nat ecosysteem. Tevens is het niet gelegen in een hydrologisch gevoelig natuurgebied.

## *Afvalwater*

Het afvalwater wordt geloosd op het bestaande rioolstelsel. De voorgenomen ontwikkeling is beperkt van omvang en heeft daarom geen zwaarwegend effect (extra overstort of vuillast) op het bestaand rioolstelsel. Voor de aansluiting op de gemeentelijke riolering zal een rioolaansluiting worden aangevraagd bij de gemeente.

## *Hemelwater*

Voor wat betreft het hemelwater zal worden voorzien in infiltratievoorzieningen, overeenkomstig de uitgangspunten van de Afkoppel beslisboom. Voor de voorliggende ontwikkeling betekent dit dat er een bergings- of infiltratievoorziening op eigen terrein dient te worden gerealiseerd met een capaciteit van 50 mm in 24 uur (T = 10). Middels het voorliggende wijzigingsplan wordt slechts een kader gecreeerd voor het gewenste bouwplan. De exacte uitwerking van de infiltratievoorzieningen zal plaatsvinden in het kader van de aanvraag voor een omgevingsvergunning voor het bouwen.

## **4.4.3 Overleg waterbeheerder**

Het Waterschap Peel en Maasvallei heeft besloten dat kleine ruimtelijke plannen niet voor een wateradvies naar het watertoetsloket hoeven te worden gestuurd. Hiervoor is een bovengrens ingesteld van 2.000 m² nieuw verhard oppervlak. Dit geldt voor zowel bestemmingsplannen, wijzigingsplannen als ruimtelijke onderbouwingen, mits het plangebied niet binnen een (door het waterschap aangegeven) speciaal aandachtsgebied valt.

Wat betreft onderhavig plangebied bedraagt de toename van nieuw verhard oppervlak minder dan 2.000 m². Het plangebied is ook niet gelegen in een speciaal aandachtsgebied. Een wateradvies van het waterschap is daarom niet noodzakelijk.

# **4.5 Archeologie en cultuurhistorie**

# **4.5.1 Archeologie**

Sinds de inwerkingtreding van de Wet op de archeologische monumentenzorg (Wamz) per 1 september 2007 is de gemeente verantwoordelijk voor het archeologiebeleid en heeft de provincie zich hiervan teruggetrokken.

In de Wet op de Archeologische Monumentenzorg is een raamwerk gegeven dat regelt hoe Rijk, provincies en gemeenten om moeten gaan met het aspect archeologie in ruimtelijke plannen. De uitgangspunten van de Wet op de Archeologische Monumentenzorg zijn als volgt:

- de archeologische waarden dienen zoveel mogelijk in de bodem te worden bewaard;
- er dient vroeg in het proces van de ruimtelijke ordening al rekening te worden gehouden met het aspect archeologie.

Het plangebied ligt op basis van de vastgestelde gemeentelijke Archeologische Beleidskaart 2015 (ABK) in een gebied met een middelhoge archeologische verwachtingswaarde. De beleidslijn voor dergelijke gebieden is om het archeologisch erfgoed 'in situ' te bewaren. Als dit niet mogelijk is, wordt geadviseerd om vroegtijdig in de planvorming een archeologisch onderzoek in de vorm van een bureau- en inventariserend veldonderzoek (verkennende fase) te laten uitvoeren. Er geldt een onderzoeksplicht bij plangebieden vanaf 500 m2 en bij verstoringen vanaf 40 centimeter -mv. Voor de bouw van de nieuwe woning is daardoor archeologisch onderzoek noodzakelijk.

## **Conclusie**

Aeres Milieu BV heeft op 11 oktober 2018 een archeologisch onderzoek uitgevoerd5 . De resultaten van dit onderzoek zijn hieronder samengevat. Voor meer informatie wordt verwezen naar het volledige onderzoeksrapport, welke als bijlage 2 is bijgevoegd.

Uit het verkennend veldonderzoek door middel van boringen is gebleken dat het bodemprofiel binnen het plangebied intact is en dat archeologische vindplaatsen, indien aanwezig, mogelijk relatief intact bewaard kunnen zijn. Met name in de oostelijke helft van het plangebied (ter hoogte van boring 4) kunnen deze resten worden verwacht vanaf circa 80 cm – mv. Met deze reden kan de archeologische verwachting voor wat betreft de aanwezigheid van archeologische waarden als 'te verwachten' worden bestemd in het oostelijke deel van het plangebied.

Uit het verkennend veldonderzoek is door middel van boringen gebleken dat het bodemprofiel binnen het plangebied intact is. Uit dit bodemprofiel blijkt dat er sprake is van een fors ophogingspakket. Dit ophogingspakket is mogelijk aangebracht ten tijde van de aanleg van de huidige woonwijk. Onder dit ophogingspakket is het aannemelijk dat archeologische vindplaatsen, indien aanwezig, mogelijk relatief intact bewaard kunnen zijn.

 5 Aeres Milieu BV, *Archeologisch bureau-en verkennend veldonderzoek, d.m.v. boringen Roerdompstraat te Velden*, projectnr: AM18460, d.d. 22 januari 2019.

De gemeente Venlo heeft de initiatiefnemer per brief (d.d. 17 december 2018) aangegeven dat gezien de dikte van het ophogingspakket de verwachting voor vuursteenvindplaatsen in twijfel kan worden getrokken. Het overige deel van het plangebied is gering van omvang. Om deze reden hoeft er geen vervolgonderzoek hoeft plaats te vinden op het betreffende plangebied. De gemeente Venlo heeft het selectiebesluit genomen om het plangebied vrij te geven wat betreft het aspect archeologie. Gezien het bovenstaande zijn er geen belemmeringen vanuit archeologie voor de realisatie van de woning.

## **4.5.2 Cultuurhistorie**

Volgens de kaarten van het POL2014 en de Cultuurhistorische Inventarisatiekaart Venlo is het plangebied niet gelegen in een cultuurhistorisch landschap of nabij cultuurhistorische elementen. Er zijn dus geen cultuurhistorische waarden aanwezig die een belemmering kunnen vormen voor onderhavig initiatief. Gezien het bovenstaande zijn er geen belemmeringen vanuit cultuurhistorie voor de realisatie van de woning.

# **4.6 Verkeer en parkeren**

## **4.6.1 Verkeer en ontsluiting**

De nieuwe woning zal ontsloten worden op de Roerdompstraat. Wat betreft profiel en capaciteit is de weg berekend op een geringe toename van het aantal verkeersbewegingen als gevolg van de realisatie van één woning. Het plangebied is verder ook goed ontsloten voor langzaam verkeer.

## **4.6.2 Parkeren**

Hoeveel parkeerplaatsen nodig zijn voor bepaalde functies, is vastgelegd in algemene normen. Bij nieuwbouw en bij herstructurering van bestaande functies dient de geldende parkeernorm 'op eigen erf' toegepast te worden. De gemeente sluit hiertoe aan bij de meest recente landelijke parkeernormen (de geldende CROW-publicatie 317 'Kencijfers parkeren en verkeersgeneratie'). Het parkeren zal plaatsvinden op het eigen terrein waar plaats is voor twee parkeerplaatsen.

De gemeente Venlo heeft de initiatiefnemer per brief (d.d. 14 januari 2019) aangegeven dat er minimaal twee parkeerplaatsen op eigen terrein gerealiseerd moeten worden. Hierbij mag er geen sprake zijn van een realisatie van een garagebox, omdat deze volgens de gemeentelijke parkeernota worden geteld als 'halve' parkeerplaatsen. Met de realisatie van twee parkeerplaatsen wordt er voldaan aan de eis conform de gemeentelijke parkeernormen. Gezien het bovenstaande zijn er geen belemmeringen vanuit parkeren voor de realisatie van de woning.

# **4.7 Duurzaamheid**

Het college van Burgemeester en Wethouders van de gemeente Venlo heeft besloten dat alle nieuwbouwwoningen dienen te worden uitgevoerd met een minimumpakket aan 'Duurzaam Bouwen'-maatregelen. Deze voorzieningen zijn opgenomen in het nationaal Pakket Woningbouw en bestaan uit vaste en variabele maatregelen. Het minimumniveau houdt in dat alle van toepassing zijnde vaste maatregelen en tenminste 50% van alle variabele maatregelen, voor zover van toepassing, toegepast dienen te worden.

Bij de realisering en ontwikkeling van het project wordt derhalve voldoende aandacht besteed aan het duurzaamheidsaspect. Zo zullen duurzame bouwmaterialen worden gebruikt. Tevens wordt zodanig gebouwd, dat het energieverbruik in de toekomst zo laag mogelijk is en voldoet aan de door de gemeente vastgestelde eisen.

De locatie is verder goed bereikbaar en gelegen in bestaand bebouwd gebied, te midden van andere bebouwing. Deze aspecten zijn ook van belang in het kader van duurzaamheid.

# **5. JURIDISCHE ASPECTEN**

# **5.1 Planstukken**

Dit wijzigingsplan is opgesteld conform de SVBP2012 alsmede de Wet ruimtelijke ordening (Wro), het Besluit ruimtelijke ordening (Bro), de Wet algemene bepalingen omgevingsrecht (Wabo) en het Besluit omgevingsrecht (Bor).

Het wijzigingsplan Roerdompstraat ong. is vervat in een verbeelding, regels en toelichting.

# **5.2 Toelichting op de verbeelding**

De analoge verbeelding is getekend op een bijgewerkte en digitale kadastrale ondergrond, schaal 1:1000.

# **5.3 Toelichting op de regels**

Bij het opstellen van de regels is uitgegaan van het rapport Standaard Vergelijkbare Bestemmings-Plannen 2012 (SVBP2012), de gemeentelijke standaard en het vigerende bestemmingsplan 'Velden-Hasselderheide'.

De regels zijn verdeeld in 4 hoofdstukken, te weten:

- Hoofdstuk 1: Inleidende regels met daarin de begrippen en de wijze van meten;
- Hoofdstuk 2: Bestemmingsregels. Hierin worden de regels voor de op de verbeelding opgenomen bestemming gegeven;
- Hoofdstuk 3: Algemene regels, waaronder zijn opgenomen de anti-dubbeltelregel, algemene bouwregels, algemene gebruiksregels en algemene wijzigingsregels;
- Hoofdstuk 4: Overgangs- en slotregels, waarin het overgangsrecht en de slotregel zijn opgenomen.

Het belangrijkste doel van de planregels is om de bouw- en gebruiksregels van de verschillende bestemmingen aan te geven.

## **5.3.1 Inleidende regels**

## *Begrippen*

In dit artikel zijn bepalingen (begrippen) opgenomen welke in het algemeen spraakgebruik onvoldoende vastliggen en waarbij verschillen in interpretatie bij toepassing van de planregels mogelijk zijn. Voor het gemak zijn enkele begrippen uit de Woningwet/ Bouwverordening/ Wabo overgenomen. Verder zijn enkele begrippen afkomstig van de SVBP2012.

## *Wijze van meten*

Hierin wordt aangegeven op welke manier hoogte, lengte, breedte, inhoud en oppervlakte van bouwwerken/ percelen gemeten moeten worden.

#### **5.3.2 Bestemmingsregels**

#### Bestemmingen

De regels van een bestemming worden als volgt opgebouwd en benoemd:

- 1. Bestemmingsomschrijving
- 2. Bouwregels
- 3. Nadere eisen
- 4. Afwijken van de bouwregels
- 5. Specifieke gebruiksregels
- 6. Afwijken van de gebruiksregels
- 7. Omgevingsvergunning voor het uitvoeren van werken, geen bouwwerk zijnde, of van werkzaamheden
- 8. Omgevingsvergunning voor het slopen van een bouwwerk
- 9. Wijzigingsbevoegdheid

Duidelijk zal zijn dat een bestemming niet alle elementen hoeft te bevatten. Dit kan per bestemming verschillen.

In het onderstaande worden de regels van de opgenomen bestemming(en) nader toegelicht. De bestemming 'Wonen' is afgestemd op de regeling uit het vigerende bestemmingsplan 'Velden-Hasselderheide'.

## *'Wonen' (artikel 3)*

De bestemming 'Wonen' is opgenomen voor het gehele plangebied ten behoeve van de nieuw te bouwen woning. Binnen het bestemmingsvlak is 1 vrijstaande woning toegestaan met een maximale goothoogte van 6 meter, waarbij een maximaal bebouwingspercentage van 50% geldt.

## **5.3.3 Algemene regels**

In de Anti-dubbeltelregel (artikel 4) wordt bepaald dat grond die eenmaal in aanmerking is genomen bij het toestaan van een bouwplan waaraan uitvoering is gegeven of alsnog kan worden gegeven, deze bij de beoordeling van latere plannen buiten beschouwing blijft. Het nog overgebleven terrein mag dus niet nog eens meegenomen worden bij het toestaan van een ander bouwwerk.

In de Algemene bouwregels (artikel 6) is een regeling over bestaande maten en afstanden opgenomen.

In de Algemene afwijkingsregels (artikel 7) zijn enkele mogelijkheden opgenomen om af te kunnen wijken van de bepalingen van de bouwregels van de verschillende bestemmingen.

De Algemene wijzigingsregels (artikel 8) verschaffen het bevoegd gezag de gewenste beleidsruimte om bij de uitvoering van het plan te kunnen inspelen op gegevens of situaties die vooraf niet bekend kunnen zijn.

In de Algemene procedureregels (artikel 9) zijn de procedureregels opgenomen voor het stellen van nadere eisen.

## **5.3.4 Overgangs- en slotregels**

In de bepaling Overgangsrecht (artikel 10) is geregeld in hoeverre en onder welke voorwaarden bestaande gebouwen en het bestaand gebruik van gronden en bouwwerken mogen afwijken van het plan.

In de Slotregel (artikel 11) is aangegeven op welke wijze de regels van het wijzigingsplan moeten worden aangehaald.

# **6. ECONOMISCHE UITVOERBAARHEID**

Op 1 juli 2008 zijn samen met de Wet ruimtelijke ordening (Wro) bepalingen omtrent de grondexploitatie (Afdeling 6.4 Wro) in werking getreden. In de Grondexploitatiewet is bepaald dat de gemeente bij het vaststellen van een planologische maatregel waarin mogelijkheden voor een bouwplan gecreëerd worden, verplicht is maatregelen te nemen die verzekeren dat de kosten die gepaard gaan met de ontwikkeling van de locatie worden verhaald op de initiatiefnemer van het plan.

Het voorliggende initiatief heeft betrekking op één nieuwbouwwoning. In het voorliggende geval betreffen de verhaalbare kosten uitsluitend de aansluiting van het bouwperceel op de bestaande openbare weg en nutsvoorzieningen. Het perceel is reeds gelegen aan de openbare weg, er hoeft uitsluitend een inrit en rioolaansluiting gerealiseerd te worden. Hierdoor geldt volgens artikel 6.2.1a aanhef en onder c van het Besluit ruimtelijke ordening (Bro) geen verplichting tot kostenverhaal omdat de te verhalen kosten anderszins zijn verzekerd.

Daarentegen zal er wel een planschadeverhaalsovereenkomst worden afgesloten tussen de initiatiefnemer en de gemeente Venlo. Hiermee wordt vastgelegd dat eventuele tegemoetkomingen in planschade aan derden, toegebracht door een planologische wijziging, door de gemeente verhaald kunnen worden op de initiatiefnemer van het plan.

# **7. PROCEDURE**

# **7.1 Overgangs- en slotregels**

De Wet ruimtelijke ordening (Wro) is in werking getreden met ingang van 1 juli 2008. Op grond van het bepaalde in artikel 3.9a Wro dient de procedure genoemd in afdeling 3.4 Algemene Wet Bestuursrecht gevolgd te worden. De wettelijke procedure start met de terinzagelegging van het ontwerp-wijzigingsplan.

De procedure ziet er als volgt uit:

- Terinzagelegging van het ontwerp en bijbehorende stukken gedurende 6 weken en toezending aan gedeputeerde staten en de betrokken rijksdiensten, waterschappen en gemeenten;
- Gedurende de termijn van terinzagelegging kunnen door een ieder schriftelijk of mondeling zienswijzen worden ingebracht;
- Vaststelling van het wijzigingsplan door het college van burgemeester en wethouders binnen 8 weken;
- Algemene bekendmaking van het wijzigingsplan door terinzagelegging met voorafgaande kennisgeving en toezending aan gedeputeerde staten en betrokken rijksdiensten, waterschappen en gemeenten: binnen 2 weken dan wel, indien gedeputeerde staten of de inspecteur zienswijzen hebben ingebracht of het wijzigingsplan gewijzigd is vastgesteld, vanaf 6 weken na vaststelling;
- Mogelijkheid tot beroep bij de Afdeling bestuursrechtspraak van de Raad van State binnen 6 weken na bekendmaking voor belanghebbenden;
- Inwerkingtreding op de dag na afloop van de beroepstermijn, zijnde 6 weken na de bekendmaking, tenzij binnen deze termijn een verzoek om een voorlopige voorziening is ingediend bij de Voorzitter van de Afdeling bestuursrechtspraak van de Raad van State.

# **7.2 Vooroverleg en inspraak**

De facultatieve inspraakmogelijkheid wordt overgeslagen. Het plan wordt direct als ontwerp ter inzage gelegd omdat voorafgaande inspraak wordt gezien als een dubbeling van procedures. Gedurende de terinzagelegging van het ontwerp wijzigingsplan krijgen burgers, maatschappelijke organisaties en andere belanghebbenden de mogelijkheid om een zienswijze in te dienen. Daarnaast is het concept ontwerp in het kader van het wettelijk verplichte vooroverleg toegestuurd aan de belanghebbende instanties.

# **7.3 Zienswijzen**

Het ontwerp wijzigingsplan 'Roerdompstraat' heeft overeenkomstig het bepaalde in artikel 3.8 van de Wro gedurende zes weken ter inzage gelegen. Er zijn geen zienswijzen binnengekomen.

BRO heeft vestigingen in Boxtel | Amsterdam | Tegelen www.bro.nl