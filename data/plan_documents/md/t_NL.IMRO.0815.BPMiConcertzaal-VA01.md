# Bestemmingsplan "Mill, Stationsstraat 21, Concertzaal"

**Gemeente Mill en Sint Hubert**

**Vastgesteld**

# Bestemmingsplan "Mill, Stationsstraat 21, Concertzaal" **Gemeente Mill en Sint Hubert Vastgesteld**

| Identificatienummer: | NL.IMRO.0815.BPMiConcertzaal-VA01                                                                                                                                                       |
|----------------------|-----------------------------------------------------------------------------------------------------------------------------------------------------------------------------------------|
| Rapportnummer BRO:   | P01374                                                                                                                                                                                  |
| Datum:               | 16 april 2020                                                                                                                                                                           |
| Opdrachtgever:       | Gemeente Mill en Sint Hubert                                                                                                                                                            |
| Projectteam BRO:     | BR                                                                                                                                                                                      |
| Voorontwerp:         | 4 april 2019                                                                                                                                                                            |
| Ontwerp:             | 21 mei 2019                                                                                                                                                                             |
| Vaststelling:        | 16 april 2020                                                                                                                                                                           |
| Trefwoorden:         | Bestemmingsplan, Stationsstraat 21, woningbouw, senio<br>renwoningen, Mill, gemeente Mill en Sint Hubert.                                                                               |
| Bron foto kaft:      | Hollandse Hoogte 4                                                                                                                                                                      |
| Beknopte inhoud:     | Toelichting ten behoeve van het bestemmingsplan voor<br>de realisatie van circa 10 (senioren)woningen ter plaatse<br>van de voormalige concertzaal aan de Stationsstraat 21 in<br>Mill. |

BRO Vestiging Tegelen Industriestraat 94 5931 PK Tegelen T +31 (0)77 373 06 01 E info@bro.nl

### **Inhoudsopgave** pagina

| 1. INLEIDING                                  | 4 |
|-----------------------------------------------|---|
| 1.1 Aanleiding en doel                        | 4 |
| 1.2 Ligging en grens van het plangebied       | 5 |
| 1.3 Vigerend juridisch-planologisch kader     | 5 |
| 1.4 Leeswijzer                                | 6 |
| 2. PROJECTOMSCHRIJVING                        | 7 |
|                                               |   |
| 2.1 Bestaande situatie                        | 7 |
| 2.2 Stedenbouwkundige uitgangspunten          | 8 |
| 2.3 Toekomstige ontwikkeling                  | 8 |
| 2.4 Ruimtelijke en stedenbouwkundige effecten | 9 |
|                                               |   |

| 3. BELEIDSKADER                                                      | 11 |
|----------------------------------------------------------------------|----|
| 3.1 Rijksbeleid                                                      | 11 |
| 3.1.1 Structuurvisie Infrastructuur en Ruimte                        | 11 |
| 3.1.2 Besluit algemene regels ruimtelijke ordening                   | 11 |
| 3.1.3 Ladder voor duurzame verstedelijking                           | 12 |
| 3.2 Provinciaal beleid                                               | 13 |
| 3.2.1 Omgevingsvisie Noord-Brabant                                   | 13 |
| 3.2.2 Verordening ruimte Noord-Brabant                               | 14 |
| 3.3 Regionaal en gemeentelijk beleid                                 | 16 |
| 3.3.1 Woningbouwbeleid                                               | 16 |
| 3.3.2 Structuurvisie 'In duurzaam perspectief'                       | 17 |
| 3.3.3 Investeringsregeling ruimtelijke kwaliteit Mill en Sint Hubert | 19 |

| 4. UITVOERINGSASPECTEN      | 20 |
|-----------------------------|----|
| 4.1 Milieuaspecten          | 20 |
| 4.1.1 Bodem                 | 20 |
| 4.1.2 Geluidhinder          | 22 |
| 4.1.3 Luchtkwaliteit        | 23 |
| 4.1.4 Externe veiligheid    | 24 |
| 4.1.5 Geur                  | 27 |
| 4.1.6 Milieuzonering        | 27 |
| 4.1.7 Luchtvaartverkeerzone | 28 |
| 4.2 Fysieke aspecten        | 29 |
| 4.2.1 Cultureel erfgoed     | 29 |
| 4.2.2 Ecologie              | 31 |

| 4.2.3 Waterhuishouding                  | 34 |
|-----------------------------------------|----|
| 4.2.4 Verkeer en parkeren               | 35 |
| 4.2.5 Kabels en leidingen               | 36 |
| 4.3 Duurzaamheid                        | 36 |
| 4.4 M.e.r.-plicht                       | 38 |
| 4.4.1 Beoordeling directe m.e.r.-plicht | 38 |
| 4.4.2 M.e.r.-beoordeling                | 38 |
| 4.5 Economische aspecten                | 42 |
| 4.6 Handhaafbaarheid                    | 42 |
|                                         |    |

| 5. JURIDISCHE PLANOPZET           | 44 |
|-----------------------------------|----|
| 5.1 Algemeen                      | 44 |
| 5.2 Toelichting op de verbeelding | 44 |
| 5.3 Toelichting op de regels      | 44 |
| 5.3.1 Inleidende regels           | 44 |
| 5.3.2 Bestemmingsregels           | 45 |
| 5.3.3 Algemene regels             | 46 |
| 5.3.4 Overgangs- en slotregels    | 47 |
|                                   |    |
|                                   |    |

| 6. PROCEDURE                | 48 |
|-----------------------------|----|
| 6.1 Procedure               | 48 |
| 6.2 Vooroverleg en inspraak | 48 |
| 6.3 Zienswijzen             | 49 |

#### **BIJLAGEN**

Bijlage 1: Brief aan omwonenden Bijlage 2: Verslag bijeenkomst aanwonenden

#### **Onderzoeksrapporten**

- BRO, *Beeldkwaliteitsplan 'Mill, Stationsstraat 21, Concertzaal', Gemeente Mill en Sint Hubert, projectnummer P01374*, 12-03-2020.
- ORTAGEO, *Vooronderzoek (NEN 5725) Stationsstraat 21, Mill*, *rapportnummer 208301-10/R06*, 27 maart 2018.
- Econsultancy, *Rapportage verkennend bodemonderzoek en onderzoek asbest in bodem, kenmerk 8904.003*, 14 augustus 2019
- Econsultancy, *Rapportage nader asbestonderzoek Stationsstraat 21 te Mill, rapportnummer 8904- 005/D1*, 21 oktober 2019
- Econsultancy, *Resultaten aanvullend onderzoek PFAS*, 16 oktober 2019
- Bureau Waardenburg, *Quick scan beschermde soorten concertzaal, Mill, kenmerk 18- 0029/18.00836/AnKar*, 22 februari 2018.
- Bureau Waardenburg, *Inspectie nest- en verblijfplaatsen vogels en vleermuizen concertzaal, Mill, kenmerk 18-0029/18.04051/GerHo*, 23 april 2018.
- Econsultancy, *Rapportage proefsleuvenonderzoek Stationsstraat 21 te Mill in de gemeente Mill en Sint Hubert, kenmerk 8904.004,* 19 november 2019

## **1. INLEIDING**

## **1.1 Aanleiding en doel**

Het voornemen bestaat om ter plaatse van de voormalige concertzaal aan de Stationsstraat 21 in Mill circa tien (senioren)woningen te realiseren in de koopsector. Op basis van de momenteel vigerende beheersverordening 'Mill centrum' is de ontwikkeling niet rechtstreeks mogelijk.

Topografische kaart met globale ligging plangebied (rode pijl)

De gemeente Mill en Sint Hubert heeft aangegeven in principe bereid te zijn medewerking te verlenen aan het initiatief tot de realisatie van de woningen. Hiertoe is een herziening van het juridisch-planologisch kader noodzakelijk. In voorliggend bestemmingsplan wordt de nieuwe bestemmingen voor de gronden binnen het plangebied wettelijk geregeld, waardoor nieuwe bouw- en gebruiksmogelijkheden ontstaan, waarbinnen de beoogde ontwikkeling mogelijk wordt gemaakt.

## **1.2 Ligging en grens van het plangebied**

Het plangebied ligt aan de Stationsstraat 21 in Mill, in de gemeente Mill en Sint Hubert. Het plangebied betreft het perceel, kadastraal bekend als Mill, sectie G, nummer 2405 en daarnaast maakt ook een deel van het perceel met nummer 2406 deel uit van het plangebied.

Begrenzing plangebied geprojecteerd op een kadastrale ondergrond

## **1.3 Vigerend juridisch-planologisch kader**

Voor het plangebied geldt de beheersverordening 'Mill centrum', zoals vastgesteld op 20 juni 2013. In deze beheerverordening is feitelijk het bestemmingsplan 'Centrum Mill' van toepassing verklaard, zoals dit is vastgesteld op 28 maart 1988 is vastgesteld door de gemeenteraad van Mill en Sint Hubert en door Gedeputeerde Staten van de provincie Noord-Brabant is goedgekeurd op 8 november 1988.

Voor het plangebied geldt de bestemming 'Openbare en Bijzondere Doeleinden in diverse klassen', met een maximum bebouwingspercentage van 50% en een maximum goot- en bouwhoogte van 7,5 meter, respectievelijk 11 meter. Het realiseren van reguliere woningbouw is binnen deze bestemming niet toegestaan.

Uitsnede plankaart bestemmingsplan 'Centrum Mill' als onderdeel van de beheersverordening 'Mill centrum'

## **1.4 Leeswijzer**

Dit bestemmingsplan bestaat uit een verbeelding, regels en deze toelichting. Het juridische gedeelte van het bestemmingsplan wordt gevormd door de regels en de verbeelding tezamen. De toelichting is een beschrijving van hetgeen middels het bestemmingsplan mogelijk wordt gemaakt. Daarnaast onderbouwt het de haalbaarheid van de planologische mogelijkheden die het bestemmingsplan biedt.

De toelichting van dit bestemmingsplan is als volgt opgebouwd:

In hoofdstuk 2 wordt allereerst een beschrijving van zowel de bestaande situatie als de toekomstige ontwikkeling gegeven. De hoofdlijnen van beleid zijn vervolgens beschreven in hoofdstuk 3. In hoofdstuk 4 wordt nader ingegaan op de uitvoeringsaspecten, waarna in hoofdstuk 5 de juridische planopzet wordt beschreven. In hoofdstuk 6 vindt tot slot een beschrijving van de procedure plaats.

## **2. PROJECTOMSCHRIJVING**

## **2.1 Bestaande situatie**

Het plangebied is gelegen in de kern Mill, op het perceel aan de Stationsstraat 21. Het plangebied was deels bebouwd met een (voormalige) concertzaal, die inmiddels is gesloopt. Het overige deel van het plangebied was ingericht als parkeerterrein bij deze zaal. De aan de voorzijde van het gebouw en aan de zuidoostzijde van het parkeerterrein aanwezige beplanting in de vorm van enkele bomen, hagen en struiken, is eind februari 2019 verwijderd, met uitzondering van de gehandhaafde lindeboom aan de zuidwestzijde van het plangebied. In de huidige situatie is sprake van een braakliggend terrein.

Luchtfoto plangebied

Het plangebied wordt aan de noord-, oost- en zuidoostzijde begrensd door burgerwoningen met tuinen. Direct ten zuiden van het plangebied ligt een zorgwoning voor jongeren met een beperking. De Stationsstraat vormt de westgrens van het plangebied. Aan de overzijde van deze weg zijn voornamelijk burgerwoningen gelegen. In de verdere omgeving van het plangebied liggen woningen, enkele winkels en bedrijven. Verder naar het noorden ligt het centrum van Mill.

## **2.2 Stedenbouwkundige uitgangspunten**

Op de locatie van de voormalige concertzaal is het, gezien de vorm en omvang van het terrein, denkbaar om grondgebonden woningen in de vorm van een hofje te situeren. Hiertoe zal in het midden van het perceel een toegangsweg worden gerealiseerd, die vanuit de Stationsstraat naar het hofje leidt. Aan beide zijden van deze toegangsweg en aan de achterzijde (oostzijde van het plangebied) worden woningen gerealiseerd. Alle woningen zijn georiënteerd op deze toegangsweg.

Van belang is een goede aansluiting op de massa's van de directe omgeving. De omliggende woningen aan de Stationsstraat bestaan voornamelijk uit anderhalf à twee bouwlagen met een kap. Aan de zijde van de Stationsstraat zullen daarom ook woningen van anderhalf à twee bouwlagen met een kap worden gerealiseerd. Doordat de bouwhoogte in het overige deel van het plangebied lager wordt, ontstaat hiermee een verbijzondering, waardoor deze woningen een poort vormen vanuit de Stationsstraat naar het hofje. De overige woningen in het hofje zullen bestaan uit één bouwlaag en een kap. Deze bouwmassa is passend bij een levensloopbestendige (senioren)woning, waarvan alle voorzieningen (keuken, woonkamer, badkamer/toilet en een slaapkamer) op de begane grond zijn gesitueerd.

Een aantal buren aan de oostzijde van het plangebied heeft in de huidige situatie een achterom, die uitkomt op het (nu nog aanwezige) parkeerterrein bij de concertzaal. Deze toegang blijft in de toekomstige situatie behouden, doordat achter de oostelijke rij woningen wordt voorzien in een voetpad, dat bereikbaar is vanaf de nieuwe toegangsweg. Hiermee bestaat tevens de mogelijkheid om voor deze nieuwe woningen een eigen achterom te creëren via dit voetpad. De woningen langs beide zijden van de toegangsweg krijgen eveneens een achterom. Hiertoe worden aan deze zijden ook voetpaden aangelegd.

Binnen het plangebied zal worden voorzien in parkeerplaatsen ten behoeve van de woningen, grotendeels binnen het hofje en deels op eigen terrein bij de woningen. Daarnaast kunnen drie bestaande langsparkeerplaatsen aan de Stationsstraat, grenzend aan het plangebied, worden benut om in de totale parkeerbehoefte voor de in het plangebied te realiseren woningen te voorzien.

### **2.3 Toekomstige ontwikkeling**

De gewenste ontwikkeling bestaat uit de realisatie van tien grondgebonden (senioren)woningen, verdeeld over twee vrijstaande woningen aan de straatzijde, twee blokken van twee-aaneengebouwde woningen daar direct achter en nog 4 aaneengebouwde woningen op de achterzijde van het terrein. Daarnaast wordt voorzien in een toegangsweg tot het terrein.

De beoogde woningen zijn levensloopbestendige (senioren)woningen in de koopsector. Deze worden in principe op basis van collectief particulier opdrachtgeverschap (CPO) gerealiseerd. Mochten er op basis van collectief particulier opdrachtgever geen woningen gerealiseerd worden, dan biedt het bestemmingsplan sowieso een passend toetsingskader voor toekomstige woningbouw op deze herontwikkelingslocatie.

De maximum goothoogte van het merendeel van de woningen is 4 meter en de maximum bouwhoogte is 8 meter. De twee poortwoningen, die het dichtst bij de Stationsstraat aan weerszijden van de toegangsweg zijn geprojecteerd, krijgen een maximum goothoogte van 6 meter en een maximum bouwhoogte van 11 meter.

Binnen het plangebied wordt daarnaast voorzien in parkeerplaatsen. Deze komen aan de toegangsweg, tegenover de oostelijke woningen te liggen, zoals is weergeven in de navolgende situatietekening. Daarnaast wordt bij enkele woningen een parkeerplaats op eigen terrein voorzien, in ieder geval voor de twee woningen die het dichtst bij de Stationsstraat zijn gelegen. Daarenboven kunnen drie bestaande langsparkeerplaatsen aan de Stationsstraat, grenzend aan het plangebied, worden benut om in de totale parkeerbehoefte voor de in het plangebied te realiseren woningen te voorzien.

Impressie toekomstige inrichting plangebied

## **2.4 Ruimtelijke en stedenbouwkundige effecten**

De voorgenomen woningen passen goed in de omgeving, aangezien hier reeds meerdere grondgebonden woningen aanwezig zijn. De voorheen aanwezige concertzaal en het bijbehorende parkeerterrein zijn inmiddels gesloopt en verwijderd en in de huidige situatie is sprake van een braakliggend perceel.

Er is sprake van een herstructureringslocatie binnen het stedelijk gebied, geheel in lijn met de beleidsuitgangspunten van zowel de provincie Noord-Brabant als de gemeente Mill en Sint Hubert.

Vanuit ruimtelijk en stedenbouwkundig opzicht worden de woningen zorgvuldig ingepast. De twee woningen die het dichtst bij de Stationsstraat zijn gelegen, worden uitgevoerd als 'poortwoningen', met een hogere goot- en bouwhoogte dan de overige woningen in het nieuwe hofje. Hierdoor sluiten deze woningen qua goot- en bouwhoogte beter aan bij de omliggende woningen aan de Stationsstraat en wordt de entree van het hofje gemarkeerd.

Er kan kortom geconcludeerd worden dat het plan vanuit ruimtelijk en stedenbouwkundig oogpunt goed inpasbaar is in de omgeving.

Naast de bovengenoemde algemene uitgangspunten, is ten behoeve van de voorgenomen herontwikkeling een beeldkwaliteitsplan1 opgesteld. Dit beeldkwaliteitsplan zal overeenkomstig artikel 12 van de Woningwet als afzonderlijk toetsingskader worden vastgesteld.

 1 BRO, *Beeldkwaliteitsplan 'Mill, Stationsstraat 21, Concertzaal', Gemeente Mill en Sint Hubert*, *projectnummer P01374,* 12-03- 2020

## **3. BELEIDSKADER**

## **3.1 Rijksbeleid**

#### **3.1.1 Structuurvisie Infrastructuur en Ruimte**

Op 13 maart 2012 is de Structuurvisie Infrastructuur en Ruimte (SVIR) vastgesteld. In deze Structuurvisie Infrastructuur en Ruimte (SVIR) staan de plannen voor ruimte en mobiliteit. Overheden, burgers en bedrijven krijgen de ruimte om zelf oplossingen te creëren. Het Rijk richt zich met name op het versterken van de internationale positie van Nederland en het behartigen van de nationale belangen.

Bij de realisatie van het voorliggende initiatief is sprake van een dermate kleinschalige en lokale ontwikkeling dat geen nationale belangen in het spel zijn. De beoogde ontwikkeling is dan ook niet in strijd met de nationale belangen zoals verwoord in de Structuurvisie Infrastructuur en Ruimte.

#### **3.1.2 Besluit algemene regels ruimtelijke ordening**

De AMvB Ruimte wordt in juridische termen aangeduid als Besluit algemene regels ruimtelijke ordening (Barro). Op 30 juni 2011 zijn alle ontwerpstukken van de AMvB als bijlage bij de SVIR gepubliceerd. Het besluit is op 30 december 2011 in werking getreden en op 1 oktober 2012 zijn enkele wijzigingen in werking getreden. In de AMvB zijn de nationale belangen die juridische borging vereisen opgenomen. De AMvB Ruimte is gericht op doorwerking van de nationale belangen in gemeentelijke bestemmingsplannen.

De onderwerpen in het Barro betreffen: Rijksvaarwegen, Project Mainportontwikkeling Rotterdam, Kustfundament, Grote Rivieren, Waddenzee en waddengebied, Defensie, Natuurnetwerk Nederland, erfgoederen van uitzonderlijke universele waarde, hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, primaire waterkeringen buiten het kustfundament en het IJsselmeergebied. Van de bovengenoemde onderwerpen is uitsluitend het onderwerp 'Defensie' van belang. Het plangebied is namelijk gelegen binnen het obstakelbeheergebied van het militaire luchtvaartterrein 'Vliegbasis Volkel'.

In het kader van de ligging binnen het obstakelbeheergebied, zijn in het omliggende bestemmingsplan 'Mill Centrum', de gebiedsaanduidingen 'luchtvaartverkeerzone – radarverstoringsgebied', 'luchtvaartverkeerszone – IHCS-zone', 'luchtvaartverkeerszone – funnel 3' en 'luchtvaartverkeerszone – ILSzone 6' opgenomen, ter bescherming van de belangen van de militaire luchthaven. De gronden die als zodanig zijn aangeduid, zijn mede bestemd voor een onverstoorde instandhouding van het radarverstoringsgebied en de in- en uitvliegfunnel van vliegtuigen. Concreet betekent dit dat ter plaatse de bouwhoogte van gebouwen en bouwwerken, geen gebouwen zijnde, niet meer mag bedragen dan 65 m + NAP (radarverstoringsgebied) respectievelijk 64 m + NAP (IHCS-zone), 40 m + NAP (funnel) en

68,9 m + NAP (ILS-zone). Binnen dit bestemmingsplan worden dergelijke hoogtes niet mogelijk gemaakt. Verder ligt het plangebied binnen de Ke geluidszone van het militaire luchtvaartterrein 'Vliegbasis Volkel'. Aangezien sprake is van ligging binnen de 35-40 Ke-contour, gelden er voor de beoogde woningen geen belemmeringen. Binnen de 35-40 Ke-contour is het namelijk toegestaan om te voorzien in nieuwbouw van woningen indien sprake is van invulling van een open plek in de bestaande, te handhaven bebouwing. Daarnaast is nieuwbouw van woningen toegestaan voor zover sprake is van vervanging van op dezelfde locatie reeds aanwezige bebouwing, niet zijnde geluidgevoelige bebouwing. Op basis van beide voorwaarden is woningbouw binnen het plangebied toegestaan.

Kaart militair luchtvaartterrein - Vliegbasis Volkel, bijlage 3.8 bij de Regeling algemene regels ruimtelijke ordening, met als inzet linksboven de situatie ingezoomd op het plangebied.

#### **3.1.3 Ladder voor duurzame verstedelijking**

Om zorgvuldig ruimtegebruik te bevorderen is per 1 oktober 2012 de ladder voor duurzame verstedelijking in het Besluit ruimtelijke ordening (artikel 3.1.6 Bro) opgenomen. De ladder ziet op een zorgvuldige afweging en transparante besluitvorming bij alle ruimtelijke en infrastructurele besluiten. De ladder is een motiveringsinstrument dat verplicht moet worden toegepast bij elk ruimtelijk besluit dat een 'nieuwe stedelijke ontwikkeling' mogelijk maakt. Wat er onder een nieuwe stedelijke ontwikkeling wordt verstaan, is in artikel 1.1.1 Bro bepaald: *"De ruimtelijke ontwikkeling van een bedrijventerrein of*  *zeehaventerrein, of van kantoren, detailhandel, woningbouwlocaties of andere stedelijke voorzieningen."* Uit de jurisprudentie komt naar voren dat het wel een nieuwe stedelijke ontwikkeling van enige omvang moet zijn.2

Per 1 juli 2017 is een gewijzigde Ladder in werking getreden. Hierin is de tekst van de Ladder teruggebracht naar de essentie, namelijk de noodzaak om aan te geven dat de voorgenomen nieuwe stedelijke ontwikkeling voorziet in een behoefte plus een motivering indien de stedelijke ontwikkeling niet binnen bestaand stedelijk gebied kan worden gerealiseerd: "*De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien*." (artikel 3.1.6 lid 2 Bro).

In het voorliggende geval worden tien woningen mogelijk gemaakt. Het toevoegen van maximaal 11 woningen is in lijn met de uitspraak3 van de Afdeling bestuursrechtspraak van de Raad van State van 28 juni 2017 een dermate kleinschalige ontwikkeling dat geen sprake is van een stedelijke ontwikkeling als bedoeld in artikel 1.1.1, eerste lid, aanhef en onder i, van het Bro. Dit betekent dat artikel 3.1.6, lid 2 Bro niet van toepassing is. Het initiatief hoeft dan ook niet te worden getoetst aan de ladder voor duurzame verstedelijking.

Desalniettemin voldoet de ontwikkeling aan de uitgangspunten van de ladder voor duurzame verstedelijking. Er is namelijk sprake van een ontwikkeling waarbij binnen bestaand stedelijk gebied invulling wordt gegeven aan de bestaande woningbouwbehoefte binnen de regio Land van Cuijk en de gemeente Mill en Sint Hubert en de kern Mill in het bijzonder. Voor de verdere onderbouwing van deze behoefte wordt volledigheidshalve naar paragraaf 3.3.1 'Woningbouwbeleid'. Verder dient ook te worden opgemerkt dat sprake is van transformatie binnen bestaand stedelijk gebied, hetgeen geheel in lijn is met het streven naar duurzame verstedelijking.

## **3.2 Provinciaal beleid**

#### **3.2.1 Omgevingsvisie Noord-Brabant**

Provinciale Staten hebben op 14 december 2018 de Omgevingsvisie Noord-Brabant vastgesteld. Met deze omgevingsvisie geeft de provincie richting aan wat zij voor Brabant wil bereiken en biedt daarmee handvatten voor haar handelen in de praktijk. De omgevingsvisie bevat de ambities voor de Brabantse leefomgeving tot 2050. Daarnaast zijn mobiliserende tussendoelen opgesteld voor de periode tot 2030.

De basisopgave van de omgevingsvisie is werken aan veiligheid, gezondheid en omgevingskwaliteit.

 2 O.a. ABRS 1 juni 2016 [(ECLI:NL:RVS:2016:1503)](https://www.raadvanstate.nl/uitspraken/zoeken-in-uitspraken/tekst-uitspraak.html?id=87867&summary_only=&q=201503801%2F1%2FR2), ABRS 18 februari 2015 [(ECLI:NL:RVS:2015:428)](https://www.raadvanstate.nl/uitspraken/zoeken-in-uitspraken/tekst-uitspraak.html?id=82710&summary_only=&q=ECLI%3ANL%3ARVS%3A2015%3A428) en ABRS 24 augustus 2016 [(ECLI:NL:RVS:2016:2319)](https://www.raadvanstate.nl/uitspraken/zoeken-in-uitspraken/tekst-uitspraak.html?id=88704&summary_only=&q=ECLI%3ANL%3ARVS%3A2016%3A2319).

<sup>3</sup> Afdeling bestuursrechtspraak van de Raad van State, Uitspraak 201608869/1/R3, ECLI:NL:RVS:2017:1724, 28 juni 2017

Daarnaast zijn de volgende vier hoofdopgaven geformuleerd:

- Werken aan de Brabantse energietransitie;
- Werken aan een klimaatproof Brabant;
- Werken aan de slimme netwerkstad;
- Werken aan een concurrerende, duurzame economie.

De provincie blijft inzetten op duurzame verstedelijking door middel van herbestemming en transformatie in het bestaand bebouwd gebied. Hier liggen tevens kansen voor het toekomstbestendig maken van het stedelijk gebied en voor het creëren van ruimte voor nieuwe economische ontwikkelingen en woningbouw. De komende 10 jaar ligt er een forse woningbouwopgave van circa 120.000 woningen, daarna loopt de woningbouwopgave in omvang terug. De provincie ziet deze opgave als kans om invulling te geven aan de energieopgave in het stedelijk gebied, het stedelijk gebied klimaatbestendig te maken en de kwaliteit van het stedelijk gebied op orde te brengen.

De voorliggende ontwikkeling omvat de realisatie van circa tien (senioren)woningen op een perceel in de kern Mill, waar momenteel nog een (te slopen) concertzaal aanwezig is. Er is dus sprake van een herstructureringslocatie binnen bestaand bebouwd gebied, waarmee wordt aangesloten bij het principe van duurzame verstedelijking. Tevens wordt invulling gegeven aan de woningbouwopgave voor de komende tien jaar. De ontwikkeling is dan ook in lijn met het door de provincie Noord-Brabant voorgestane beleid.

#### **3.2.2 Verordening ruimte Noord-Brabant**

Provinciale Staten hebben op 7 februari 2014 de 'Verordening ruimte Noord-Brabant 2014' vastgesteld en op 19 maart 2014 is deze in werking getreden. De verordening is reeds diverse malen geactualiseerd en bij de wijziging van de regels in juli 2017 is de naam gewijzigd in 'Verordening ruimte Noord-Brabant'.

De verordening bestaat uit tekst en kaartmateriaal. De tekst bevat regels waarmee gemeenten rekening moeten houden bij het nemen van ruimtelijke besluiten. Aan de hand van de kaart kan vastgesteld worden waar welke regels van toepassing zijn.

In de Verordening ruimte zijn onder meer regels opgenomen met betrekking tot stedelijke ontwikkeling (onder andere op het gebied van wonen en werken), natuur en landschap (waaronder de ecologische hoofdstructuur), water, cultuurhistorie, agrarische ontwikkeling en windturbines.

De regels van de Verordening ruimte zijn er, in lijn met het beleid van de Omgevingsvisie Noord-Brabant, op gericht om het leeuwendeel van de stedelijke ontwikkelingen plaats te laten vinden in de stedelijke regio's, in het bestaand stedelijk gebied en in de zoekgebieden voor verstedelijking. De begrenzingen van de stedelijke en landelijke regio's zijn vastgelegd in de kaarten behorende bij de Verordening ruimte. In de verordening zijn ook het bestaand stedelijk gebied, de zoekgebieden voor verstedelijking en het Natuurnetwerk Nederland (voormalige ecologische hoofdstructuur) begrensd.

In artikel 3 'Bevordering ruimtelijke kwaliteit' wordt aangegeven dat de toelichting van een bestemmingsplan een verantwoording dient te bevatten dat:

- a. het plan bijdraagt aan de zorg voor het behoud en de bevordering van de ruimtelijke kwaliteit van het daarbij betrokken gebied en de naaste omgeving, waaronder in ieder geval een goede landschappelijke inpasbaarheid;
- b. toepassing is gegeven aan het principe van zorgvuldig ruimtegebruik.

Ten behoeve van het behoud en de bevordering van de ruimtelijke kwaliteit dient een verantwoording te worden opgenomen waaruit blijkt dat:

- rekening is gehouden met de gevolgen van de beoogde ruimtelijke ontwikkeling voor de in het plan begrepen gronden en de naaste omgeving, in het bijzonder wat betreft de bodemkwaliteit, de waterhuishouding, de in de grond aanwezige of te verwachten monumenten, de cultuurhistorische waarden, de ecologische waarden, de aardkundige waarden en de landschappelijke waarden;
- de omvang van de beoogde ruimtelijke ontwikkeling, de omvang van de bebouwing en de beoogde functie, past in de omgeving gelet op de bestaande en toekomstige functies in de omgeving en de effecten die de ontwikkeling op die functies heeft, waaronder de effecten vanwege milieuaspecten en volksgezondheid;
- een op de beoogde ruimtelijke ontwikkeling afgestemde afwikkeling van het personen- en goederenvervoer is verzekerd, waaronder een goede aansluiting op de aanwezige infrastructuur van weg, water of spoor, inclusief openbaar vervoer, een en ander onder onverminderd hetgeen in hoofdstuk 7 van de Wet milieubeheer en elders in de verordening is bepaald.

In de hoofdstukken 2 en 4 is deze nadere verantwoording van het behoud en de bevordering van de ruimtelijke kwaliteit weergegeven, waaruit blijkt dat er op basis van de bovengenoemde aspecten geen belemmeringen bestaan voor de voorgenomen ontwikkeling.

Het principe van zorgvuldig ruimtegebruik houdt in ieder geval in dat:

- 1. een ruimtelijke ontwikkeling buiten bestaand stedelijk gebied gebruik maakt van een bestaand bouwperceel, tenzij in de verordening uitdrukkelijk anders is bepaald;
- 2. uitbreiding van het op grond van het geldende bestemmingsplan toegestane ruimtebeslag slechts is toegestaan mits de financiële, juridische of feitelijke mogelijkheden ontbreken om de beoogde ruimtelijke ontwikkeling binnen dat toegestane ruimtebeslag te doen plaatsvinden;
- 3. ingeval van stedelijke ontwikkeling toepassing is gegeven aan artikel 3.1.6, tweede lid, van het Besluit ruimtelijke ordening (ladder voor duurzame verstedelijking);
- 4. een bestemmingsplan buiten bestaand stedelijk gebied bepaalt dat gebouwen, bijbehorende bouwwerken en andere permanente voorzieningen binnen het bouwperceel worden opgericht en daarbinnen worden geconcentreerd;
- 5. in geval er sprake is van de vestiging van een ruimtelijke ontwikkeling als bedoeld onder a. is gelijktijdig met de vestiging ook uitbreiding mogelijk tot de omvang die op grond van de regels in de verordening is toegelaten.

Aan het principe van zorgvuldig ruimtegebruik is invulling gegeven aangezien sprake is van herstructurering binnen bestaand stedelijk gebied. Voor de toepassing van de ladder voor duurzame verstedelijking wordt verwezen naar paragraaf 3.1.3.

In artikel 4.2 'Stedelijke ontwikkeling' is aangegeven dat bestemmingsplannen die voorzien in een stedelijke ontwikkeling, uitsluitend zijn gelegen in bestaand stedelijk gebied. Aan deze voorwaarde wordt voldaan aangezien het plangebied is aangewezen als 'bestaand stedelijk gebied, kern in landelijk gebied'.

In artikel 4.3 'Nieuwbouw van woningen' wordt aangegeven dat de toelichting bij een bestemmingsplan dat voorziet in nieuwbouw van woningen in bestaand stedelijk gebied, een verantwoording bevat over de wijze waarop:

- a. de afspraken die daarover zijn gemaakt in het regionaal ruimtelijk overleg worden nagekomen;
- b. de beoogde nieuwbouw zich verhoudt tot de afspraken bedoeld onder a, en tot de beschikbare harde plancapaciteit voor woningbouw.

Het voorliggende bestemmingsplan voorziet in nieuwbouw van woningen in bestaand stedelijk gebied. De te realiseren woningbouwaantallen passen binnen de regionale en lokale woningbouwkaders (zie paragraaf 3.1.3 en 3.3.1). Het bestemmingsplan is daarmee in overeenstemming met het bepaalde in de 'Verordening ruimte Noord-Brabant'.

#### **Conclusie provinciaal beleid**

De voorgenomen ontwikkeling is in lijn met het provinciale beleid, aangezien er woningen worden toegevoegd op een herstructureringslocatie die is aangewezen als bestaand stedelijk gebied.

### **3.3 Regionaal en gemeentelijk beleid**

#### **3.3.1 Woningbouwbeleid**

#### *Regionale woningbouwafspraken*

In mei 2017 heeft de provincie Noord-Brabant haar bevolkings- en behoefteprognose geactualiseerd. De prognose is een belangrijk richtinggevend kwantitatief instrument voor het volkshuisvestelijke beleid van de gemeente. In de provinciale prognose wordt gewerkt met een 'hoog scenario' (490) en een 'laag scenario' (365). Het verschil tussen beide scenario's zit in het al dan niet inlopen van het thans bestaande woningtekort (125).

Vooruitlopend op en in afwachting van de nieuwe prognose heeft het Regionaal ruimtelijk overleg (RRO) Noordoost-Brabant in december 2016 besloten om, voor de betrokken gemeenten, de (kwantitatieve) woningbouwafspraken voor de periode 2016-2026 nog vast te stellen op basis van de provinciale Bevolkings- en woningbehoefteprognose 2014. Het in de *Regionale Agenda Wonen 2017 (deel A)* vastgelegde groeicijfer voor de gemeente Mill en Sint Hubert is daarbij vastgesteld op 455.

Gelet op de aantallen woningen volgens de provinciale prognose(s), respectievelijk de in regionaal verband gemaakte afspraken, is het aantal in dit bestemmingsplan opgenomen woningen (10) in overeenstemming met de bedoelde afspraken. Daarnaast dient vastgesteld te worden, dat het bestemmingsplan er niet toe zal leiden dat de voor de gemeente Mill en Sint Hubert toegestane harde plancapaciteit voor woningbouw wordt overschreden.

#### *Regionale woningmarktstrategie Land van Cuijk*

In 2013 hebben de vijf gemeenten in het Land van Cuijk een gezamenlijke regionale woningmarktstrategie vastgesteld. In 2018 is deze woningmarktstrategie geactualiseerd, rekening houdend met de meest actuele volkshuisvestelijke ontwikkelingen.

In de woonmarktstrategie zijn zes uitgangspunten (zogeheten ankers) benoemd die de kern vormen van de visie. Per anker is een doel gesteld.

- 1. **Een vitale regio.** Doel: tot 2030 nog met 3.000 tot 4.000 extra woningen groeien.
- 2. **Een gezonde woningmarkt.** Doel: met gezond verstand optimaal inspelen op de woonwensen van mensen. Gemeenten sturen lokaal en stemmen regionaal af.
- 3. **De juiste woning op de juiste plek in dit Land van kernen.** Doel: het Land van Cuijk doet recht aan de eigenheid en vitaliteit van kernen. Hierbij wordt verschil gemaakt in de wijze van gebiedsontwikkeling tussen grotere en kleinere kernen.
- 4. **Kwaliteit bestaande voorraad en kernen meer centraal.** Doel: kwaliteit bestaande voorraad: van goed naar excellent.
- 5. **Een levensloopvriendelijke regio.** Doel: kwetsbare inwoners met lichamelijke, verstandelijke of psychische beperkingen wonen zoveel mogelijk in hun eigen leefomgeving. Is dat niet mogelijk dan is er in de grotere kernen een goede woonzorginfrastructuur.
- 6. **Een duurzame regio.** Doel: vanaf 2050 zijn alle woningen (bestaand en nieuw) grotendeels energieneutraal. De vijf gemeenten in het Land van Cuijk zorgen voor een gelijk speelveld.

De voorliggende ontwikkeling van circa tien (senioren)woningen draagt bij aan het doel om tot 2030 met 3.000 tot 4.000 woningen te groeien. Daarnaast draagt het plan bij aan een gezonde woningmarkt en een levensloopvriendelijke regio, omdat hiermee wordt ingespeeld op de behoefte aan levensloopbestendige koopwoningen voor senioren. Tot slot draagt de ontwikkeling bij aan de vitaliteit van de kern Mill en is sprake van de 'juiste woning op de juiste plek'. De ontwikkeling vindt namelijk plaats op een herstructureringslocatie binnen de kern. Het plan is kortom passend binnen de uitgangspunten van de Regionale woningmarktstrategie Land van Cuijk.

#### **3.3.2 Structuurvisie 'In duurzaam perspectief'**

Op 29 september 2011 heeft de gemeenteraad de structuurvisie 'In duurzaam perspectief' vastgesteld, waarin de gemeente haar toekomstvisie op de gemeente Mill en Sint Hubert beschrijft.

In de structuurvisie zijn verschillende doelen geformuleerd voor de toekomstige ontwikkeling van de gemeente. Deze doelen kunnen worden samengevat in het volgende missiestatement: "*De gemeente*  *Mill en Sint Hubert wil zich ontwikkelen tot een eigentijdse en authentieke woon-, werk- en leefgemeente van hoogwaardige en duurzame kwaliteit, waar mensen thuis zijn in een gastvrije gemeenschap gelegen in een aangename landelijke en dorpse omgeving, die is geïnspireerd op de grote diversiteit aan natuur, landschap en cultuurhistorie*."

Het plangebied ligt binnen de zone 'Peelzoom'. De Peelzoom is een langgerekte door windwerking ontstane wal, die in breedte varieert van één tot twee kilometer. Deze zoom wordt doorsneden door diverse beken, die allemaal min of meer haaks op de Peelrand het Maasterras in stromen. Sleutelwoorden voor deze zone zijn natuur- en cultuurlandschap, statisch en aardkundige waarden.

Uitsnede kaart Structuurvisie 'In duurzaam perspectief'.

De gemeente wil voor alle kernen integraal inzetten op vitale, duurzame en toekomstgerichte dorpsontwikkeling. Thema's zijn welzijn (de kwaliteit en diversiteit van zowel de bestaande als de nog te realiseren woningvoorraad, de kwaliteit van het totale voorzieningenniveau en de kwaliteit van de leefomgeving in dorp en ommeland) en welvaart (economische bedrijvigheid, gastheerschap voor toeristen).

De voorgenomen ontwikkeling past binnen het streven naar vitale, duurzame en toekomstgerichte dorpsontwikkeling en het streven naar een goede kwaliteit en diversiteit van de woningvoorraad binnen de kern Mill.

#### **3.3.3 Investeringsregeling ruimtelijke kwaliteit Mill en Sint Hubert**

Op 27 september 2012 heeft de gemeenteraad van Mill en Sint Hubert de beleidsregel 'Investeringsregeling ruimtelijke kwaliteit (IRK) Mill en Sint Hubert' vastgesteld en op 3 september 2013 is de IRK gewijzigd en aangevuld. Met de IRK wordt uitvoering gegeven aan paragraaf 8.4 van de structuurvisie 'In duurzaam perspectief' (fonds ruimtelijke ontwikkelingen voor de kernen en voor het buitengebied). De IRK gaat er, evenals de structuurvisie, van uit dat een initiatief moet bijdragen aan het versterken van de ruimtelijke kwaliteit en de leefbaarheid van de kernen en het buitengebied. Met het oog hierop wordt bij een ruimtelijke ontwikkeling met een aanzienlijke impact een redelijke (financiële) bijdrage gevraagd, die is gebaseerd op een percentage van de vastgestelde grondwaardevermeerdering. De ontvangen financiële bijdragen komen ten goede aan de fondsen ruimtelijke ontwikkelingen voor de kernen en het buitengebied en worden ook besteed aan de toegewezen projecten van deze fondsen.

De bijdrage aan de ruimtelijke kwaliteit is onlosmakelijk onderdeel van de afweging ten aanzien van een ruimtelijk initiatief. De IRK is een instrument dat alle handvatten biedt om in het proces van (particulier) initiatief tot contractvorming de compensatieregeling vorm te geven. Het gaat dan onder meer om:

- een processchema met daarin alle te doorlopen stappen in de procesgang van initiatief tot contractvorming;
- een grondwaardemethodiek om tot een objectieve en consistente manier de gewenste tegenprestatie per initiatief te bepalen;
- een limitatieve lijst met mogelijke tegenprestaties bij 'zelfrealisatie' (met name een vergoeding voor natuurontwikkeling en voor sloop) met een waarderingssystematiek.

Met het oog op een praktische uitvoerbaarheid van de regeling, is het doorvoeren van wijzigingen van de IRK overgelaten aan het college van burgemeester en wethouders van de gemeente Mill en Sint Hubert.

In het kader van de voorgenomen ontwikkeling is de IRK niet van toepassing omdat de gemeente zelf eigenaar is van de grond en het kostenverhaal en de (eventueel gewenste) kwaliteitsbijdrage via de gronduitgifte geregeld wordt en daarmee dus anderszins verzekerd is.

## **4. UITVOERINGSASPECTEN**

## **4.1 Milieuaspecten**

#### **4.1.1 Bodem**

In het kader van een bestemmingswijziging dient aangetoond te worden dat de bodem geschikt is voor het beoogde gebruik. Aangezien de ontwikkeling voorziet in het realiseren van woningen, dient er aangetoond te worden dat de bodem hiervoor geschikt is.

In maart 2018 is een historisch bodemonderzoek4 uitgevoerd in het plangebied. Uit dit onderzoek is geconcludeerd dat in het plangebied (lichte) verontreinigingen in grond en grondwater aanwezig zijn. Verder heeft op een gedeelte van het achterterrein bebouwing gestaan. Naar aanleiding hiervan wordt de locatie als "verdacht met betrekking tot zware metalen, PAK en asbest" aangemerkt. Gezien de toekomstige herontwikkeling van het terrein wordt een bodemonderzoek volgens NEN 5740 en NEN 5707 (asbest in bodem) aanbevolen. Dit onderzoek is uitgevoerd in de periode dat voorliggend bestemmingsplan als ontwerp ter inzage heeft gelegen.

#### *Resultaten onderzoek*

Econsultancy heeft in opdracht van BRO Tegelen een verkennend bodemonderzoek en onderzoek asbest in bodem uitgevoerd aan de Stationsstraat 21 te Mill (rapportnummer 8904-003, d.d. 14 augustus 2019)5 . Het bodemonderzoek is uitgevoerd in het kader van de voorgenomen bestemmingsplanwijziging, alsmede de voorgenomen nieuwbouw op de onderzoekslocatie.

Op basis van het vooronderzoek is geconcludeerd, dat de onderzoekslocatie onderzocht dient te worden volgens de strategie voor een "verdachte locatie met diffuse bodembelasting en een heterogene verontreiniging op schaal van monsterneming, niet lijnvormig" (VED-HE-NL). De bodem bestaat voornamelijk uit matig tot sterk siltig, matig fijn tot zeer grof zand. De bodem is bovendien plaatselijk zwak humeus en zwak tot sterk grindhoudend. De bovengrond is plaatselijk zwak tot matig puinhoudend, zwak baksteenhoudend en/of zwak tot matig betonhoudend. Ter plaatse van asbestinspectiegat 03, gesitueerd ter plaatse van de locatie met asbesthoudend puin is in de bodem (traject 0,00 - 0,25) asbesthoudend plaatmateriaal (1 stuk) aangetroffen.

#### *Verkennend bodemonderzoek NEN 5740*

In de bovengrond zijn geen verontreinigingen geconstateerd. De ondergrond is licht verontreinigd met lood. In het grondwater zijn geen verontreinigingen geconstateerd. De vooraf gestelde hypothese, dat de onderzoekslocatie als "verdacht" dient te worden beschouwd wordt, op basis van de onderzoeksresultaten, bevestigd. Gelet op de aard en mate van verontreiniging, bestaat er géén reden voor een nader onderzoek.

 4 ORTAGEO, *Vooronderzoek (NEN 5725) Stationsstraat 21, Mill*, rapportnummer 208301-10/R06, 27 maart 2018

<sup>5</sup> Econsultancy, *Rapportage verkennend bodemonderzoek en onderzoek asbest in bodem Stationsstraat 21 te Mill,* rapportnum mer 8904-003, 14 augustus 2019

Indien er werkzaamheden plaatsvinden, waarbij grond vrijkomt, kan de grond niet zonder meer worden afgevoerd of elders worden toegepast. De regels van het Besluit bodemkwaliteit zijn hierop mogelijk van toepassing.

#### *Verkennend onderzoek asbest in bodem NEN 5707*

Er zijn op het maaiveld van de onderzoekslocatie, asbesthoudende plaatmaterialen aangetroffen. De asbesthoudende plaatmaterialen zijn voornamelijk ter plaatse van de voormalige bebouwing/verharding aangetroffen. In de bodem is ter plaatse van het asbesthoudend puin, welke ten behoeve van de sloop tijdelijk op de locatie aanwezig is geweest zintuiglijk in de fractie > 20 mm asbesthoudend plaatmateriaal aangetroffen. Dit plaatmateriaal bleek na analyse 10-15% hechtgebonden, chrysotielasbest te bevatten. Analytisch is in de fractie < 20 mm geen asbest aangetoond. Het berekende indicatieve asbestgehalte ter plaatse van asbestinspectiegat 03 bedraagt 123 mg/kg d.s..

Econsultancy adviseert om een nader onderzoek te laten instellen naar de aard en de omvang van de geconstateerde verontreiniging met asbest ter plaatse van en rondom de voormalige bebouwing alsmede ter plaatse van asbestinspectiegat 03.

#### *Nader asbestonderzoek*

BRO Tegelen heeft Econsultancy opdracht verleend voor het uitvoeren van een nader asbestonderzoek op de locatie Stationsstraat 21 te Mill6 . Het onderzoek is uitgevoerd in het kader van de voorgenomen nieuwbouw op de onderzoekslocatie. Aanleiding voor het nader onderzoek asbest is het aantreffen van asbesthoudend materiaal in de bovengrond ter plaatse van asbestinspectiegat 03 en de daaruit volgende overschrijding van de interventiewaarde voor asbest ter plaatse van dit asbestinspectiegat. Deze verontreiniging met asbest is tijdens een door Econsultancy uitgevoerd verkennend bodemonderzoek en verkennend onderzoek asbest in bodem aangetoond (rapportnummer: 8904.003, d.d. 14 augustus 2019).

Tijdens het onderzoek en de analyse van de boringen zijn enkele verontreinigingen aangetroffen. Voor de precieze inhoud wordt verwezen naar de bijgevoegde rapportage.

Econsultancy adviseert de asbesthoudende bodemlaag en de asbesthoudende puinlaag op termijn onder de hiervoor geldende condities en milieukundige begeleiding te ontgraven/saneren en/of af te voeren naar een erkend verwerker conform een door het bevoegd gezag goedgekeurde BUSmelding. Aangezien de asbestverontreiniging zich hoofdzakelijk in de grond bevindt en uit een geringe hoeveelheid puin bestaat (in totaal circa 21 m3 ) kan middels de BUS-melding waarschijnlijk de grond en puin verontreiniging ontgraven worden. Hierover dient overleg plaats te vinden met het bevoegd gezag.

 6 Econsultancy, *Rapportage nader asbestonderzoek Stationsstraat 21 te Mill,* rapportnummer 8904-005/D1, 21 oktober 2019

#### *Aanvullend onderzoek PFAS*

In de geanalyseerde zintuiglijk schone bovengrond zijn licht verhoogde gehalten aan PFOS aangetoond. In de zintuiglijk schone ondergrond zijn geen PFOS, PFOA en overige PFAS boven de detectielimiet aangetroffen7 . Getoetst aan het "Tijdelijk handelingskader voor hergebruik van PFAS-houdende grond en baggerspecies" voldoet de onderzochte bovengrond voor de parameter PFOS, PFOA en de overige PFAS op indicatieve basis aan de kwaliteitsklasse "Wonen", zoals deze wordt toegepast in het Besluit bodemkwaliteit. De onderzochte ondergrond grond voldoet aan de kwaliteitsklasse "Landbouw/Natuur".

De vooraf gestelde hypothese, dat de onderzoekslocatie als "verdachte locatie met diffuse bodembelasting en een homogene verontreiniging op schaal van monsterneming, niet lijnvormig" kan worden beschouwd, wordt, op basis van de analyseresultaten, bevestigd. Gelet op de aard en mate van de aangetroffen gehalten, bestaat er echter géén reden voor een nader onderzoek.

#### Conclusie

Voorafgaand aan de bouw wordt een BUS melding (Besluit Uniforme Saneringen) gedaan, conform welke de asbesthoudende bodemlaag en de asbesthoudende puinlaag zullen worden verwijderd. Ten aanzien van het aspect bodem bestaan er verder geen belemmeringen voor het planvoornemen.

#### **4.1.2 Geluidhinder**

Een nieuwe ruimtelijke ontwikkeling waarbij sprake is van de realisatie van geluidsgevoelige objecten, dient te worden getoetst aan de Wet geluidhinder. In deze wet wordt aangegeven hoe voor een gebied waar een ruimtelijke ontwikkeling plaatsvindt dient te worden omgegaan met geluidhinder als gevolg van wegverkeer, industrie en spoorwegen. Bij een ruimtelijke ontwikkeling waarbij sprake is van de ontwikkeling van geluidgevoelige objecten binnen een geluidzone, dient een onderzoek te worden uitgevoerd naar de geluidbelasting op deze gebouwen of terreinen. In de Wet geluidhinder (Wgh) is bepaald dat elke weg een geluidzone heeft, met uitzondering van woonerven en wegen waar een maximumsnelheid van 30 km/u voor geldt.

Woningen zijn geluidgevoelige objecten. De wegen in de omgeving van het plangebied betreffen allen 30 km/uur-wegen. Voor deze wegen geldt geen onderzoeksplicht op basis van de Wet geluidhinder. Het uitvoeren van een akoestisch onderzoek naar wegverkeerslawaai is dan ook niet noodzakelijk.

In de wijde omgeving van het plangebied zijn daarnaast geen spoorwegen of gezoneerde industrieterreinen gelegen. Vanuit het aspect geluidhinder van weg-, spoorweg- en industrielawaai zijn er dan ook geen belemmeringen voor de beoogde woningbouw.

 7 Econsultancy, *Resultaten aanvullend onderzoek PFAS, 16 oktober 2019*

#### **4.1.3 Luchtkwaliteit**

De hoofdlijnen voor regelgeving rondom luchtkwaliteitseisen staan beschreven in de Wet milieubeheer (hoofdstuk 5, titel 5.2 Wm). Hierin zijn grenswaarden opgenomen voor luchtvervuilende stoffen. Voor ruimtelijke projecten zijn fijn stof (PM10 en PM2,5) en stikstofdioxide (NO2) de belangrijkste stoffen.

Een project is toelaatbaar als aan één van de volgende voorwaarden wordt voldaan:

- er is geen sprake van een feitelijke of dreigende overschrijding van een grenswaarde;
- het project leidt per saldo niet tot een verslechtering van de luchtkwaliteit;
- het project draagt alleen niet in betekenende mate bij aan de luchtverontreiniging;
- het project is opgenomen in het Nationaal Samenwerkingsprogramma Luchtkwaliteit (NSL) of een regionaal programma van maatregelen.

Om te bepalen of een project "niet in betekenende mate" bijdraagt aan de luchtkwaliteit is een algemene maatregel van bestuur 'Niet in betekenende mate' (Besluit NIBM) en een ministeriële regeling NIBM (Regeling NIBM) vastgesteld waarin de uitvoeringsregels zijn vastgelegd. Een project kan in twee situaties NIBM bijdragen aan de luchtkwaliteit:

- het project behoort tot de lijst met categorieën van gevallen (inrichtingen, kantoor- en woningbouwlocaties) die is opgenomen in de Regeling NIBM;
- het project heeft een toename van minder dan 3% van de jaargemiddelde concentratie NO2 en PM10 (1,2μg/m3 ).

Voor woningbouwlocaties geldt een NIBM-grens (3% criterium) van ≤ 1.500 woningen (netto) bij minimaal 1 ontsluitingsweg, en ≤ 3.000 woningen bij minimaal 2 ontsluitingswegen met een gelijkmatige verkeersverdeling. Het voorliggende project betreft de realisatie van tien woningen. Dit betekent dat binnen het 3% criterium van de NIBM-grens gebleven wordt. Het project draagt dan ook 'niet in betekenende mate' (NIBM) bij aan de heersende luchtkwaliteit.

#### *Achtergrondwaarden*

Het toetsingskader voor luchtkwaliteit wordt gevormd door hoofdstuk 5.2 luchtkwaliteitseisen van de Wet milieubeheer (ook wel Wet luchtkwaliteit genoemd, Wlk). De Wlk bevat grenswaarden voor zwaveldioxide, stikstofdioxide en stikstofoxiden, fijn stof, lood en koolmonoxide en benzeen. Hierbij zijn in Nederland met name de grenswaarden voor stikstofdioxide (NO2) en fijn stof (PM2,5 en PM10) van belang. De vigerende grenswaarden voor stikstofdioxide en fijn stof zijn in de navolgende tabel weergegeven. De grenswaarden gelden voor de buitenlucht, met uitzondering van een werkplek in de zin van de Arbeidsomstandighedenwet en op plaatsen die niet toegankelijk zijn voor publiek en waar geen vaste bewoning is, zoals akkerland en de rijbaan en ontoegankelijke middenbermen van wegen.

| Stof                  | Toetsing van                | Grenswaarde |
|-----------------------|-----------------------------|-------------|
| stikstofdioxide (NO2) | jaargemiddelde concentratie | 40 µg/m³    |
| fijn stof (PM10)      | jaargemiddelde concentratie | 40 µg/m³    |
| fijn stof (PM2,5)     | jaargemiddelde concentratie | 25 µg/m³    |

*Grenswaarden Wlk.*

In het kader van een goede ruimtelijke ordening dient bepaald te worden of de kwaliteit van de lucht ter plaatse goed genoeg is voor de realisatie van het bouwplan. Volgens de Grootschalige Concentratie- en Depositiekaarten Nederland (GCN en GDN van het Rijksinstituut voor Volksgezondheid en Milieu – RIVM) bedroeg de concentratie PM2,5 in 2017 ter plaatse tussen de 10 en 12 µg/m³, de concentratie PM10 tussen de 18 en 20 µg/m³ en de concentratie NO2 in tussen de 15 en 20 µg/m³. Volgens de kaarten van het RIVM is de luchtkwaliteit ter plaatse ruimschoots voldoende. Daarnaast zal naar verwachting de luchtkwaliteit in de toekomst nog verder verbeteren door voortschrijdende technologie.

#### *Conclusie*

De voorgenomen ontwikkeling is niet bezwaarlijk in het kader van de luchtkwaliteitseisen uit de Wet milieubeheer.

#### **4.1.4 Externe veiligheid**

Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen.

#### **Beleid**

Uit het Besluit externe veiligheid inrichtingen (Bevi), het Besluit externe veiligheid transportroutes (Bevt) en het Besluit externe veiligheid buisleidingen (Bevb) vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen met gevaarlijke stoffen. De risico's dienen te worden beoordeeld op twee maatstaven, te weten het plaatsgebonden risico en het groepsrisico. Verder is op 1 april 2015 het Basisnet in werking getreden.

#### *Plaatsgebonden risico*

Het plaatsgebonden risico beschrijft de kans per jaar dat een onbeschermd individu komt te overlijden door een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron (bedrijf, weg, spoorlijn etc.), waarbij de 10-6 contour (kans van 1 op 1 miljoen op overlijden) de maatgevende grenswaarde is.

#### *Groepsrisico*

Het groepsrisico beschrijft de kans dat een groep van 10 of meer personen gelijktijdig komt te overlijden ten gevolge van een ongeval met gevaarlijke stoffen. Het groepsrisico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek, het overlijden van een bepaalde groep (bijvoorbeeld 10, 100 of 1000 personen) wordt afgezet tegen de kans daarop. Voor het groepsrisico geldt de oriëntatiewaarde als *ijkpunt* in de verantwoording (géén norm).

In het Bevi en het Bevt is een verplichting tot verantwoording van het groepsrisico opgenomen. Er is sprake van een groepsrisico zodra het plan in het invloedsgebied ligt van een risicovolle activiteit. Het betrokken bestuursorgaan moet, al dan niet in verband met de totstandkoming van een besluit, expliciet aangeven hoe de diverse factoren die bijdragen aan de hoogte van het groepsrisico (waaronder zelfredzaamheid en bestrijdbaarheid) zijn beoordeeld en eventuele in aanmerking komende maatregelen, zijn afgewogen. Een belangrijk onderdeel van de verantwoording is overleg met (advies vragen aan) de regionale brandweer.

#### *Basisnet voor het vervoer van gevaarlijke stoffen*

Het Basisnet is een landelijk aangewezen netwerk voor het vervoer van gevaarlijke stoffen. Binnen bepaalde grenzen wordt dit vervoer over weg, binnenwater en spoor gegarandeerd. Het Basisnet heeft betrekking op de Rijksinfrastructuur: hoofdwegen, hoofdwaterwegen en hoofdspoorwegen.

#### *(Beperkt) kwetsbare objecten*

Er moet worden getoetst aan het Bevi, het Bevt en het Bevb wanneer bij een ontwikkeling (beperkt) kwetsbare objecten worden toegestaan. Woningen zijn kwetsbare objecten. Verdere toetsing aan de externe veiligheid is dan ook vereist.

#### **Toetsing**

Door het IPO is een risicokaart samengesteld waarop de meest belangrijke risicoveroorzakende bedrijven, objecten en transportroutes zijn aangegeven. Het gaat hierbij onder meer om risico's van opslag van patronen, stofexplosies, opslag van gasflessen, ammoniakinstallaties, LPG-tankstations enzovoorts. Daarnaast is de risicokaart Basisnet opgesteld, waarop het landelijk netwerk voor het vervoer van gevaarlijke stoffen staat aangegeven.

#### *Risicovol transport over wegen, spoorwegen, water en door buisleidingen*

Er vindt in de directe omgeving van het plangebied geen transport van gevaarlijke stoffen plaats over wegen, spoorwegen, water of door buisleidingen, dat een belemmering kan vormen voor de voorgenomen ontwikkeling.

#### *Risicovolle bedrijvigheid*

Aan de Schoolstraat 28, op circa 170 meter ten noordoosten van het plangebied, ligt tankstation 'BP Schimmel Tankstation Exploitatie B.V.'. De plaatsgebonden risicocontouren 10-6 van het vulpunt en het reservoir bedragen 25 meter en die van de afleverinstallatie bedraagt 15 meter. Het invloedsgebied van het tankstation is 150 meter. Het plangebied ligt hiermee niet binnen het invloedsgebied van het tankstation. Vanuit de ligging ten opzichte van deze inrichting zijn er dan ook geen belemmeringen.

#### *Advies Veiligheidsregio/Brandweer Brabant-Noord*

In het kader van het vooroverleg is het voorontwerp bestemmingsplan voor advies toegestuurd aan de Veiligheidsregio/Brandweer Brabant-Noord. Vanuit oogpunt van risicobewustzijn en zelfredzaamheid is geadviseerd de initiatiefnemers c.q. toekomstige bewoners actief te informeren over het aanwezige risico vanwege het feit dat het plangebied ligt binnen het invloedgebied van het LPG-tankstation aan de Schoolstraat en handelingsperspectief dat de bewoners bij dreiging van een BLEVE (boiling liquid expanding vapour explosion = kokende vloeistof-gasexpansie-explosie) dienen te vluchten. Hieraan zal bij de verdere uitwerking van de plannen invulling worden gegeven.

#### **Conclusie**

Het plangebied is niet gelegen binnen het invloedsgebied van risicovolle inrichtingen of transportroutes. Vanuit het aspect externe veiligheid zijn er dan ook geen belemmeringen voor de voorgenomen woningbouw.

Uitsnede risicokaart met globale ligging plangebied (blauw omcirkeld)

#### **4.1.5 Geur**

De Wet geurhinder en veehouderij (Wgv) stelt kaders waarbinnen ruimtelijke ontwikkelingen dienen plaats te vinden. Enerzijds om geurgevoelige functies geen of zo min mogelijk hinder te laten ondervinden van agrarische bedrijven en anderzijds om de vergunde rechten van deze agrarische bedrijven niet (verder) te beperken door ruimtelijke ontwikkelingen. Onderzocht dient te worden wat de achtergrondbelasting (veroorzaakt door alle veehouderijen) en de voorgrondbelasting (veroorzaakt door individuele veehouderijen in de directe omgeving) op het plangebied is. Beiden moeten een acceptabele waarde hebben om een goed leefklimaat te kunnen waarborgen voor nieuw te bouwen woningen.

Op 13 december 2007 heeft de gemeenteraad de 'Verordening geurhinder en veehouderij 2007' voor de gehele gemeente Mill en Sint Hubert vastgesteld. Hierin is lokaal geurbeleid ontwikkeld, dat recht doet aan de integrale zonering van de intensieve veehouderij, met behoud van een afdoende beschermingsniveau tegen geuroverlast voor burgers. De verordening is in de afgelopen jaren enkele malen geactualiseerd.

Ten aanzien van de achtergrondbelasting geldt dat het plangebied op basis van de meest recente geurnormenkaart is gelegen in de bebouwde kom stedelijk gebied, waarvoor een geurnorm van 2 Ou/m³ geldt. Op basis van de geursituatiekaart geldt binnen het plangebied een acceptabel geurniveau.

Ten aanzien van de voorgrondbelasting geldt dat, gezien de ligging van het plangebied in de bebouwde kom, op basis van artikel 4 van de Wet geurhinder en veehouderij een afstand van 100 meter dient te worden aangehouden tussen de woningen en emissiepunten van veehouderijen. Aan deze afstand wordt in de huidige situatie ruimschoots voldaan. In de omgeving bevinden zich namelijk geen veehouderijbedrijven die in het plangebied een geurbelasting hoger dan de geurnorm van 2 Ou/m³ kunnen veroorzaken. Het plangebied bevindt zich niet binnen de voorgrondcontour van de veehouderijbedrijven. Ook zijn tussen de veehouderijen en het plangebied nog andere geurgevoelige objecten gelegen, waardoor de ontwikkeling binnen het plangebied geen belemmering vormt voor de ontwikkelingsmogelijkheden van de betreffende bedrijven. Ook voldoet de voorgrondbelasting aan de geldende geurnormen uit de geurverordening van de gemeente.

#### *Conclusie*

Vanuit het aspect geurhinder zal in de toekomstige situatie sprake zijn van een goed woon- en leefklimaat in het plangebied. Tevens worden er geen bedrijven in hun bedrijfsuitvoering belemmerd. Vanuit het aspect geurhinder bestaan er kortom geen belemmeringen voor de voorgenomen ontwikkeling.

#### **4.1.6 Milieuzonering**

#### *Algemene uitgangspunten*

Goede ruimtelijke ordening voorziet in het voorkómen van hinder en gevaar. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven) en gevoelige functies (zoals woningen) kan dit gerealiseerd worden. Het is aan de ene kant zaak om te

voorkomen dat er hinder en gevaar voor gevoelige bestemmingen ontstaat en aan de andere kant dient aan bedrijven voldoende zekerheid te worden geboden dat zij niet in hun activiteiten worden beperkt door nieuwe gevoelige functies. Om te bepalen of tussen de milieubelastende activiteiten en de gevoelige functies voldoende afstand in acht wordt genomen, is gebruik gemaakt van de VNG- publicatie 'Bedrijven en milieuzonering'. In deze publicatie zijn richtafstanden opgenomen, die gelden voor een rustige woonwijk of rustig buitengebied. In dit geval is echter sprake van een gemengd gebied, aangezien in de directe omgeving van het plangebied zowel woningen als bedrijven, detailhandelsvestigingen en maatschappelijke functies zijn gelegen. Op basis van de ligging in gemengd gebied mogen de richtafstanden met één afstandstap worden teruggebracht.

#### *Toetsing*

De beoogde woningen zelf vormen geen functie die volgens de (indicatieve) brochure 'Bedrijven en Milieuzonering' gezoneerd dient te worden ten opzichte van milieugevoelige functies in de omgeving. Medewerking aan dit project is echter pas mogelijk indien blijkt dat een goed woon- en leefklimaat in de woningen gegarandeerd is, alsmede dat bedrijven in de omgeving door de nieuwe woonfunctie niet in hun activiteiten worden gefrustreerd.

In de directe omgeving liggen diverse bedrijven en inrichtingen, waaronder detailhandelsbestemmingen, maatschappelijke voorzieningen en lichte bedrijvigheid. Dit betreffen allemaal activiteiten van milieucategorie 1 en 2, die in principe inpasbaar zijn binnen een woonomgeving.

#### *Conclusie*

Kort samengevat zal in de toekomstige situatie voor de beoogde woningen dus sprake zijn van een goed woon- en leefklimaat en worden bestaande inrichtingen in de omgeving niet in hun bedrijfsuitvoering belemmerd. Vanuit het aspect milieuzonering bestaan er kortom geen belemmeringen voor de te realiseren woningen.

#### **4.1.7 Luchtvaartverkeerzone**

Gelet op de nabijheid van het militaire luchtvaartterrein 'Vliegbasis Volkel', is het van belang om aandacht te besteden aan de luchtvaartverkeerzone.

#### *Funnels*

Het plangebied is gelegen binnen de zogenaamde funnel van de militaire vliegbasis Volkel. Dit is een obstakelvrij start- en landingsvlak met zijkanten dat ten behoeve van de vliegverkeersveiligheid is vastgesteld. Voor het plangebied geldt een maximale bouwhoogte van 40 meter boven NAP. Het voorliggende bestemmingsplan voldoet aan deze hoogtebeperking.

#### *IHCS*

Het plangebied ligt binnen de zogenaamde Inner Horizontal and Conical Surface (IHCS) van de vliegbasis Volkel. Dit gebied is vastgesteld ten behoeve van de vliegverkeersveiligheid. Rondom de gehele luchthaven ligt een obstakelvrij vlak van 45 meter hoog met een straal van 4 kilometer rond de landingsdrempels, dat overgaat in een conisch vlak met een helling van 5% tot 145 meter over een afstand van 2 kilometer. Voor het plangebied geldt een maximale bouwhoogte van 64 meter boven NAP. Het voorliggende bestemmingsplan voldoet aan deze hoogtebeperking.

#### *ILS*

De militaire vliegbasis Volkel beschikt over een Instrument Landing System (ILS) ten behoeve van het nauwkeurig uitvoeren van naderingen door vliegverkeer. Het plangebied is gelegen in het oplopende gebied met een zonder meer toelaatbare hoogte van 68,9 meter boven NAP. Het voorliggende bestemmingsplan voldoet aan deze hoogtebeperking.

#### *Radarverstoringsgebied*

Het plangebied is eveneens gelegen in het radarverstoringsgebied behorende bij de radar die is gepositioneerd op de vliegbasis Volkel. Ter bescherming van eventuele verstoring van radarbeelden bedraagt de maximale bouwhoogte binnen dit verstoringsgebied maximaal 65 meter boven NAP. Het voorliggende bestemmingsplan voldoet aan deze hoogtebeperking.

#### *Conclusie*

Op grond van het bovenstaande kan worden geconcludeerd dat er vanuit de luchtvaartverkeerzone geen belemmeringen bestaan voor de vaststelling van dit bestemmingsplan.

## **4.2 Fysieke aspecten**

#### **4.2.1 Cultureel erfgoed**

#### **Archeologie**

De gemeente Mill en Sint Hubert heeft voor het gehele gemeentelijke grondgebied een archeologische beleidskaart laten vervaardigen, welke is vastgesteld door de gemeenteraad op 10 mei 2012. Het belangrijkste doel hiervan is om ten behoeve van toekomstige planvorming inzicht te verschaffen in de (te verwachten) aanwezigheid en het karakter van de archeologische resten binnen het grondgebied van de gemeente. Door aan de verwachte en bekende archeologische en historische resten een concreet beleidsadvies te koppelen, vormt de kaart een eerste praktisch handvat bij de inpassing van de archeologie bij planvorming en uitvoering.

Op basis van de archeologische beleidskaart geldt voor het plangebied een hoge archeologische verwachting (categorie 4). Voor categorie 4 geldt een onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 250 m². Bij de voorliggende ontwikkeling zullen deze ondergrenzen worden overschreden. Uit een vooronderzoek dat in 2009 door IDDS Archeologie B.V. is opgesteld is gebleken dat er binnen het plangebied sprake kan zijn van een behoudenswaardige vindplaats. Om de aard en omvang van deze mogelijke vindplaats vast te stellen is een vervolgonderzoek in de vorm van een proefsleuvenonderzoek noodzakelijk.

#### Programma van Eisen

Vooruitlopend op het proefsleuvenonderzoek is een Programma van Eisen opgesteld. Na goedkeuring hiervan is het proefsleuvenonderzoek uitgevoerd.

#### Proefsleuvenonderzoek

#### *Resultaten proefsleuvenonderzoek*

Econsultancy heeft op 6 november 2019 in opdracht van BRO Tegelen een proefsleuvenonderzoek uitgevoerd in de Stationsstraat 21 te Mill in de gemeente Mill en Sint Hubert8 . In het plangebied zullen woningen worden gerealiseerd. Het onderzoek wordt noodzakelijk geacht om te bepalen of er een gerede kans is dat archeologische waarden in de ondergrond aanwezig zijn, die door de voorgenomen bodemingrepen kunnen worden aangetast. Daarom is het binnen het kader van de Erfgoedwet (1 juli 2016) verplicht voorafgaand archeologisch onderzoek uit te voeren.

Onder een deels geroerde toplaag bevindt zich in het plangebied de oorspronkelijke bodem. De bodem is de bovenste laag van de aardkorst die door planten wordt beworteld en waarin zich de bodemvormende processen afspelen. De top van deze bodem, de Aa-horizont, is deels verstoord. Onder deze Aa-horizont bevindt zich de B-horizont. Hier betreft het een zogenaamde Bw-horizont, die 'zwak' ontwikkeld is (w = *weak*). De Bw-horizont is een bruin tot lichtrode horizont die door de bodemvormende processen is gehomogeniseerd. Onder de B-horizont bevindt zich de C-horizont die uit het zogenaamde 'moedermateriaal' bestaat, in dit geval witgeel zand.

In de recent geroerde lagen zijn baksteenfragmenten en sintels aangetroffen. Tijdens de aanleg van de proefsleuven werden er verder echter geen archeologische vondsten opgemerkt. Voor het hele plangebied kan gesteld worden, dat er ook geen archeologisch relevante sporen werden aangetroffen. De weinige antropogene 'sporen' die werden aangetroffen, betreffen recente, machinale vergravingen met in de vulling bouwpuin. Verder werden er enkele sleuven voor kabels en leidingen waargenomen. Het proefsleuvenonderzoek in het plangebied in de Stationsstraat 21 te Mill heeft dus geen archeologische waarden opgeleverd. De dubbelbestemming is, in afwijking van het ontwerpbestemmingsplan, niet opgenomen in de vast te stellen versie.

#### *Selectieadvies*

De afwezigheid van archeologische waarden betekent, dat er zich in het plangebied géén behoudenswaardige archeologische vindplaats bevindt. Er wordt geadviseerd om het terrein in deze fase van de Archeologische MonumentenZorg-Cyclus (AMZ-Cyclus) vrij te geven en geen nader onderzoek uit te voeren. Bovenstaand betreft het selectieadvies van Econsultancy. Het definitieve selectiebesluit zal worden genomen door de bevoegde overheid, de gemeente Mill en Sint Hubert. In overleg is besloten de dubbelbestemming Archeologie te laten vervallen en voorafgaand aan het bestemmingsplan het betreffende selectiebesluit te nemen. Dit selectiebesluit is genomen op 10 december 2019.

 8 Econsultancy, *Rapportage proefsleuvenonderzoek Stationsstraat 21 te Mill in de gemeente Mill en Sint Hubert,* rapportnummer 8904.004/1, 19 november 2019

Los van de verplichting om in bepaalde gevallen archeologisch onderzoek uit te voeren, geldt voor alle toekomstige ontwikkelingen waarbij tijdens werkzaamheden archeologische waarden worden aangetroffen, conform paragraaf 5.4 van de Erfgoedwet, een meldingsplicht bij de bevoegde minister of door het hem vertegenwoordigende bevoegd gezag, zijnde de gemeente Mill en Sint Hubert.

#### **Cultuurhistorie**

Het Besluit ruimtelijke ordening (Bro) verplicht gemeenten om het aspect cultuurhistorie uitdrukkelijk mee te wegen bij het opstellen van ruimtelijke plannen. Cultuurhistorische waarden worden vaak in één adem genoemd met archeologische waarden. Deze waarden verschillen echter van archeologische waarden. Cultuurhistorische waarden zijn waarden die zichtbaar zijn in het landschap en 'iets vertellen' over het (cultuurhistorische) verleden van het gebied.

De gemeente Mill en Sint Hubert heeft een cultuurhistoriekaart opgesteld voor haar gehele grondgebied. De cultuurhistoriekaart bestaat uit een inventarisatiekaart, een beleidsadvieskaart en een toelichting waarin de voor de gemeente kenmerkende cultuurhistorische waarden worden beschreven en toegelicht. Het belangrijkste doel van de cultuurhistoriekaart is het inzichtelijk maken van de cultuurlandschappelijke en historisch-bouwkundige waarden binnen de gemeentegrenzen van Mill en Sint Hubert. Hiermee kan de toegevoegde waarde van cultuurhistorie tijdig worden erkend en herkend. Het doel is niet om alle cultuurhistorische waarden te behouden en nieuwe ontwikkelingen tegen te gaan. Het doel is juist om te streven naar 'behoud door ontwikkeling'. Een bewuste omgang met het cultuurhistorisch erfgoed staat voorop.

Binnen het plangebied zelf zijn geen cultuurhistorisch waardevolle elementen aanwezig. De ten zuiden van het plangebied aanwezige bebouwing, en enkele gebouwen aan de overzijde van de Stationsstraat, zijn aangewezen als potentiële gemeentelijke monumenten. Middels de voorgenomen ontwikkeling wordt geen negatieve invloed uitgeoefend op deze gebouwen. Vanuit dit kader bestaan er kortom geen belemmeringen voor de ontwikkeling van de woningen.

#### **4.2.2 Ecologie**

#### *Wetgeving*

De bescherming van de natuur is vastgelegd in de Wet natuurbescherming (Wnb). De Wet natuurbescherming geeft het wettelijke kader voor de bescherming van natuurgebieden en voor soortenbescherming. Bij de voorbereiding van een ruimtelijk plan dient onderzocht te worden of de Wnb ten aanzien van de bescherming van dier- en plantensoorten en gebieden de uitvoering van het plan niet in de weg staan. De provincie is bevoegd gezag voor de toetsing van handelingen met mogelijke gevolgen voor beschermde dier- en plantensoorten (de soortenbeschermingsbepalingen) én voor Natura 2000-gebieden (de gebiedenbeschermingsbepalingen). Alleen bij ruimtelijke ingrepen waarmee grote nationale belangen zijn gemoeid, blijft het Rijk bevoegd gezag.

Daarnaast vindt beleidsmatige gebiedsbescherming plaats door middel van het Natuurnetwerk Nederland (NNN), de voormalige Ecologische Hoofdstructuur (EHS). Ook in dit kader zijn de provincies het bevoegd gezag.

#### *Gebiedsbescherming vanuit de Wet natuurbescherming*

De Wet natuurbescherming heeft voor wat betreft gebiedsbescherming betrekking op de Europees beschermde Natura 2000-gebieden. Als er naar aanleiding van projecten, plannen en activiteiten, afzonderlijk of in combinatie met andere plannen of projecten, mogelijkerwijs significante effecten optreden, dienen deze bij de voorbereiding van een bestemmingsplan in kaart te worden gebracht en beoordeeld.

Natura 2000-gebieden hebben een externe werking, zodat ook ingrepen die buiten deze gebieden plaatsvinden en verstoring kunnen veroorzaken, moeten worden getoetst op het effect van de ingreep op soorten en habitats. Een ruimtelijk plan dat significante gevolgen kan hebben voor een Natura 2000-gebied kan alleen worden vastgesteld indien uit een passende beoordeling de zekerheid is verkregen dat het plan de natuurlijke kenmerken van het gebied niet zal aantasten. Indien deze zekerheid niet is verkregen, kan het plan worden vastgesteld, indien wordt voldaan aan de volgende drie voorwaarden:

- 1. alternatieve oplossingen zijn niet voorhanden;
- 2. het plan is nodig om dwingende redenen van groot openbaar belang, met inbegrip van redenen van sociale of economische aard; en
- 3. de noodzakelijke compenserende maatregelen worden getroffen om te waarborgen dat de algehele samenhang van het Natura 2000-netwerk bewaard blijft.

Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied zijn vergunningplichtig.

#### *Gebiedsbescherming vanuit provinciaal beleid*

Het Natuurnetwerk Nederland is een samenhangend netwerk van bestaande en te ontwikkelen natuurgebieden. Het netwerk wordt gevormd door kerngebieden, natuurontwikkelingsgebieden en ecologische verbindingszones met als doel natuurgebieden beter met elkaar en met het omringende agrarisch gebied te verbinden.

Conform artikel 1.12 van de Wet natuurbescherming dragen gedeputeerde staten in hun provincie zorg voor de totstandkoming en instandhouding van een samenhangend landelijk ecologisch netwerk, genaamd 'Natuurnetwerk Nederland'. Zij wijzen daartoe in hun provincie gebieden aan die tot dit netwerk behoren. De planologische begrenzing en beschermingsregimes van het Natuurnetwerk Nederland loopt via het traject van de provinciale ruimtelijke structuurvisies en verordeningen.

Voor deze gebieden geldt een planologisch beschermingsregime. Activiteiten in deze gebieden zijn alleen toegestaan als ze geen negatieve effecten hebben op de wezenlijke kenmerken of waarden of als deze kunnen worden tegengegaan met mitigerende maatregelen.

#### *Soortenbescherming*

De Wet natuurbescherming onderscheidt beschermingsregimes voor soorten op grond van internationale verdragen, aangevuld met soorten die vanuit een nationaal oogpunt beschermd worden. Hierdoor zijn er in de Wet natuurbescherming drie verschillende verbodsartikelen per categorie soorten;

- soorten van de Vogelrichtlijn *(artikel 3.1)*;
- soorten van de Habitatrichtlijn en de verdragen van Bern en Bonn *(artikel 3.5)*;
- andere soorten *(artikel 3.10)*.

Per beschermingsregime is aangegeven welke verboden er gelden en onder welke voorwaarden ontheffing of vrijstelling kan worden verleend door het bevoegd gezag. Volgens artikel 3.31 zijn de verboden, bedoeld in de artikelen 3.1, 3.5 en 3.10 niet van toepassing op handelingen die zijn beschreven in en aantoonbaar worden uitgevoerd overeenkomstig een door het Ministerie van Economische Zaken goedgekeurde gedragscode en die plaatsvinden in het kader van bestendig beheer, bestendig gebruik, of ruimtelijke ontwikkeling of inrichting.

#### *Toetsing gebiedsbescherming en soortenbescherming*

Het plangebied ligt niet binnen een gebied waarvoor op basis van de Wet natuurbescherming of de Verordening ruimte Noord-Brabant gebiedsbescherming van toepassing is. Het dichtstbij gelegen Natura 2000-gebied 'Oeffeltermeent' ligt op meer dan 10 kilometer afstand van het plangebied. Negatieve effecten op dit gebied zijn uitgesloten, gezien deze grote afstand en de aard van de ontwikkeling. De meest dichtbijgelegen gebieden die deel uitmaken van het Natuurnetwerk Brabant liggen op circa 400 meter afstand van het plangebied. Gezien de aard van de voorliggende ontwikkeling, de ligging binnen bestaand stedelijk gebied en deze afstand, zullen er geen negatieve effecten worden uitgeoefend op het NNB. Deze ligging ten opzichte van het NNB vormt hierdoor geen belemmering.

Ten aanzien van soortenbescherming zijn in het kader van de sloop van de voormalige concertzaal enkele onderzoeken9 verricht naar de aanwezigheid van beschermde soorten in het plangebied.

Uit de onderzoeken is geconcludeerd dat het plangebied betekenis heeft voor enkele beschermde soorten grondgebonden zoogdieren en mogelijk betekenis heeft voor vleermuizen en huismussen. De egel en diverse algemene soorten muizen kunnen de groenstroken rondom het gebouw gebruiken als leefgebied. Voor deze soorten geldt een provinciale vrijstelling. Bij de uitvoering van de werkzaamheden moet in het kader van de zorgplicht rekening worden gehouden met deze soorten. Uit een nadere inspectie blijkt dat de concertzaal geen functie heeft voor vleermuizen en soorten vogels waarvan het nest jaarrond beschermd is. Het gebouw en de struiken hebben een functie als nestplaats voor kauw en vink. Geadviseerd wordt de sloop van het gebouw en het verwijderen van de beplanting buiten het broedseizoen te laten plaatsvinden. De sloop van het gebouw is gestart op 27 maart 2019 door middel van het verwijderen van de dakpannen om te voorkomen dat er geschikte nestplaatsen voor kauwen en vinken kunnen ontstaan. De sloop van de rest van het gebouw heeft in de maanden april en mei 2019 plaatsgevonden. Vooruitlopend hierop is de op het terrein aanwezige beplanting, met uitzondering van de lindeboom aan de zuidwestzijde van het plangebied, eind februari 2019 verwijderd.

Sinds de sloop van de concertzaal is sprake van een braakliggend terrein. Wanneer dit tot aan de bouw van de nieuwe woningen zodanig wordt beheerd dat hier geen struiken of ruigtes ontstaan, zal hier ook geen geschikt nieuw leefgebied ontstaan voor beschermde soorten.

 9 Bureau Waardenburg, *Quick scan beschermde soorten concertzaal, Mill,* kenmerk 18-0029/18.00836/AnKar, 22 februari 2018 en Bureau Waardenburg, *Inspectie nest- en verblijfplaatsen vogels en vleermuizen concertzaal, Mill,* kenmerk 18- 0029/18.04051/GerHo, 23 april 2018

#### *Conclusie*

Vanuit het aspect ecologie bestaan er geen belemmeringen voor de voorgenomen ontwikkeling.

#### **4.2.3 Waterhuishouding**

Op grond van het Besluit ruimtelijke ordening (artikel 3.1.6 lid 1 onder b van het Bro) dient inzicht te worden gegeven in de gevolgen voor de waterhuishouding die samenhangen met de ruimtelijke ontwikkeling die mogelijk wordt gemaakt.

De laatste jaren heeft het waterbeleid een wezenlijk andere oriëntatie gekregen, namelijk van reageren naar anticiperen. In ruimtelijke plannen dient steeds meer aandacht besteed te worden aan waterhuishoudkundige aspecten. Daarbij staan naast een duurzaam waterbeheer de integrale afweging en het creëren van maatwerk voorop. Water moet altijd bekeken worden in het licht van het watersysteem of stroomgebied waarin een stad of een dorp ligt. Een goede afstemming van waterbeleid (kwantitatieve en kwalitatieve eigenschappen) en ruimtelijke ordening, ook in het direct aangrenzende gebied, is daarom noodzakelijk.

#### **Beleidskader**

Relevante beleidsstukken op het gebied van water zijn het Provinciaal Milieu- en Waterplan 2016- 2021, het Waterbeheersplan van waterschap Aa en Maas, het Nationaal Waterplan, WB21, Nationaal Bestuursakkoord Water en de Europese Kaderrichtlijn Water. Het belangrijkste gezamenlijke punt uit deze beleidsstukken is dat water een belangrijk sturend element is in de ruimtelijke ordening. De bekende drietrapsstrategieën zijn leidend:

- vasthouden bergen afvoeren (waterkwantiteit);
- voorkomen scheiden zuiveren (waterkwaliteit).

In de Keur van drie Brabantse waterschappen Aa en Maas, De Dommel en Brabantse Delta is aangegeven dat bij een toename van het verhard oppervlak en het afkoppelen van hemelwater, het uitgangspunt geldt dat plannen zoveel mogelijk hydrologisch neutraal worden uitgevoerd. Het doel van dit uitgangspunt is om te voorkomen dat hemelwater als gevolg van uitbreiding van het verhard oppervlak versneld op het watersysteem wordt geloosd.

#### **Water voor (menselijke) consumptie**

Verspreid over de provincie Noord-Brabant is een aantal waterwinlocaties gelegen. Dergelijke waterwinlocaties zijn beschermd op basis van de Provinciale Milieuverordening (PMV). Rondom waterwinlocaties zijn beschermingszones aangewezen in de PMV, te weten waterwingebieden, grondwaterbeschermingsgebieden en boringsvrije zones. Binnen het plangebied liggen echter geen van dergelijke gebieden.

#### **Water voor natuur**

Op basis van de Keurkaart van het waterschap Aa en Maas ligt het plangebied niet binnen beschermingsgebieden, attentiegebieden of zoekgebieden voor beekherstel en ecologische verbindingszones.

#### **Oppervlaktewater**

Binnen het plangebied en de directe omgeving zijn op basis van de leggerkaart van het waterschap Aa en Maas geen waterlopen of plassen gelegen, waarop met de voorgenomen ontwikkeling invloed wordt uitgeoefend.

#### **Hemelwater**

Op basis van de Keur van de drie Brabantse waterschappen Aa en Maas, De Dommel en Brabantse Delta, het waterschap Aa en Maas, geldt voor plannen met een verhardingstoename kleiner dan 2.000 m², dat deze zijn vrijgesteld van compensatie. In het voorliggende geval is ten opzichte van de situatie in vergelijking met de voormalige concertzaal en verhardingen sprake van een verhardingstoename van minder dan 2.000 m². Het terrein is in de huidige situatie immers reeds vrijwel volledig verhard.

Voor wat betreft het hemelwater zal worden voorzien in infiltratievoorzieningen op eigen terrein, overeenkomstig de beleidsmatige uitgangspunten. Dit houdt onder meer in dat dient te worden voorzien in 60 mm berging per vierkante meter verhard en bebouwd oppervlak.

Middels het voorliggende bestemmingsplan wordt slechts een kader gecreëerd voor het gewenste bouwplan. De exacte uitwerking van de infiltratievoorzieningen zal plaatsvinden in het kader van de aanvraag voor een omgevingsvergunning voor het bouwen.

#### **Afvalwater**

Het afvalwater wordt geloosd in het bestaande rioolstelsel in de omgeving.

#### **Conclusie**

Bij de realisatie van de woningen bestaan naar verwachting geen knelpunten tussen grondgebruik, bestemmingen of waterhuishoudkundige functies in relatie tot waterbeheer. Er zijn dan ook geen negatieve consequenties te verwachten ten aanzien van de waterhuishouding.

#### **4.2.4 Verkeer en parkeren**

#### **Verkeer**

De nieuwe woningen worden georiënteerd op een nieuwe toegangsweg die centraal in het plangebied gerealiseerd zal worden. Deze toegangsweg sluit aan op de Stationsstraat.

Op basis van de 'Rekentool Verkeersgeneratie & Parkeren' van het CROW is een berekening gemaakt van de verkeersgeneratie van de tien woningen. Voor de 10 (senioren)woningen (uitgaande van tussen/hoek koopwoningen in de schil rond het centrum van Mill) zal de verkeersgeneratie op een gemiddelde weekdag 72 motorvoertuigbewegingen per etmaal bedragen.

Om de daadwerkelijke verkeerstoename te berekenen dient de verkeersgeneratie van de voorheen aanwezige concertzaal berekend te worden. Op basis van de 'Rekentool Verkeersgeneratie & Parkeren' van het CROW bedraagt de verkeersgeneratie van een concertzaal met een bvo van 790 m2 circa 83 motorvoertuigbewegingen per gemiddelde weekdag.

Wanneer de verkeersgeneratie in de oorspronkelijke situatie en de toekomstige situatie met elkaar worden vergeleken, dan is in theorie zelfs sprake van een lichte afname van het aantal verkeersbewegingen op weekdagen. Kort samengevat kan worden geconcludeerd dat de ontwikkeling niet leidt tot een toename van het aantal verkeersbewegingen. De omliggende wegen hebben daarnaast voldoende capaciteit om de verkeersbewegingen in de toekomstige situatie te verwerken. Vanuit verkeerskundige aspecten bestaan er dan ook geen belemmeringen voor de voorgenomen herontwikkeling van het plangebied.

#### **Parkeren**

Het uitgangspunt bij de herontwikkeling van het plangebied is dat het parkeren grotendeels binnen het plangebied zelf wordt opgevangen, zodat er geen extra parkeerdruk voor de omgeving ontstaat. Bij het uitwerken van het ontwerp is hiermee dan ook rekening gehouden. Aan de nieuwe toegangsweg, tegenover de oostelijke woningen, zijn 15 parkeerplaatsen geprojecteerd. Daarnaast wordt bij enkele woningen een parkeerplaats op eigen terrein voorzien, in ieder geval voor de twee woningen die het dichtst bij de Stationsstraat zijn gelegen. Tot slot mogen drie reeds aanwezige langsparkeerplaatsen langs de Stationsstraat worden gebruikt ten behoeve van de voorliggende ontwikkeling. Hiermee is een totaal van 20 parkeerplaatsen beschikbaar voor de tien (senioren)woningen.

Voor wat betreft de berekening van het aantal benodigde parkeerplaatsen worden de parkeerkencijfers van het CROW gehanteerd. Bij deze parkeerkencijfers wordt onder meer rekening gehouden met het aantal woningen, de ligging van het plangebied, het bebouwingstype van de woningen (vrijstaand, halfvrijstaand, aaneengebouwd, gestapeld) en de typering van de woningen (huur of koop).

Uitgaande van tien koopwoningen van het type tussen-/hoekwoning, gelegen in de schil rond het centrum van Mill, zijn voor het voorliggende plan tussen de 14 en 22 parkeerplaatsen benodigd. Aangezien in totaal 20 parkeerplaatsen beschikbaar zijn c.q. worden gerealiseerd voor dit plan, is hiermee sprake van voldoende parkeerplaatsen.

Tot slot geldt dat de definitieve toetsing van het aantal benodigde parkeerplaatsen zal plaatsvinden in het kader van de toekomstige omgevingsvergunningaanvraag. In de regels van dit bestemmingsplan zijn hiertoe voorwaarden opgenomen.

#### **4.2.5 Kabels en leidingen**

Binnen het plangebied en de directie omgeving liggen geen kabels en/of leidingen met een planologische beschermingszone die van invloed is op het plangebied. Vanuit dit kader bestaan er kortom geen belemmeringen.

#### **4.3 Duurzaamheid**

Duurzaamheid is een integraal onderdeel van de kwaliteit van de gebouwde omgeving. Duurzaam bouwen staat voor het ontwikkelen en beheren van de gebouwde omgeving met respect voor mens en milieu. Gezondheids- en milieuaspecten zijn in alle fasen van de inrichting, de bouw en het gebruik van de gebouwde omgeving van belang. Er wordt gestreefd naar duurzame (stedelijke) ontwikkeling, lage milieubelasting, energieneutrale woningbouw/gemeente en behoud en versterking van de kwaliteit van de gebouwde omgeving.

De ontwikkeling vindt plaats binnen bestaand stedelijk gebied, zodat rekening wordt gehouden met een duurzame verstedelijking. De verouderde bebouwing in het plangebied wordt vervangen door nieuwbouw, die past in de structuur van de omgeving, zodat de stedenbouwkundige kwaliteit wordt verbeterd en op lange termijn behouden blijft. In paragraaf 4.1 is onderbouwd dat de ontwikkeling voldoende rekening houdt met milieuaspecten.

Het Bouwbesluit stelt eisen aan de energiezuinigheid van nieuwe woningen. De belangrijkste eis daarvoor is de Energie Prestatie Coëfficiënt (EPC). Voor woningen geldt als eis een EPC-waarde van 0,4. Hieraan zullen ook de woningen binnen het plangebied moeten voldoen. Hierbij dient te worden opgemerkt dat voor nieuwe woningen vanaf 31 december 2020 de eis gaat gelden dat deze bijna energieneutraal zijn. Dit houdt in dat sprake dient te zijn van gebouwen met een zeer hoge energieprestatie, waarbij de dicht bij nul liggende of zeer lage hoeveelheid energie die is vereist in zeer aanzienlijke mate wordt geleverd uit hernieuwbare bronnen die deels ter plaatse of dichtbij wordt geproduceerd.

Naast de Energie Prestatie Coëfficiënt zijn in het Bouwbesluit eisen opgenomen ten aanzien van de ventilatie, luchtdichtheid en isolatie van woningen. Ook deze aspecten zijn van belang in het kader van duurzaamheid. Zo zorgt een goed ventilatiesysteem voor de juiste balans in luchtkwaliteit, comfort en energieprestatie van gebouwen en wordt door 'kierdicht' te bouwen voorkomen dat lucht, vocht of warmte ongewenst het gebouw binnenkomt of verlaat. Een goede isolatie zorgt daarnaast voor meer comfort en lagere energiekosten.

Verder stelt het Bouwbesluit eisen aan de milieuprestaties van een gebouw. Hierbij geldt als voorwaarde dat bij nieuwbouw de belasting van het milieu wordt beperkt door de in het bouwwerk toe te passen materialen. Voor nieuwbouwwoningen groter dan 100 m² geldt dat een zogeheten Milieuprestatieberekening (MPG) bij de aanvraag voor een omgevingsvergunning dient te worden ingediend.

Daarnaast is op basis van de 'Wet voortgang energietransitie' de gasaansluitplicht komen te vervallen. Dit volgt uit het nieuwe lid 7 van artikel 10 van de Gaswet, waarin is bepaald dat de aansluittaak van de netbeheerders niet van toepassing is op het aansluiten van (onder meer) nieuwbouwwoningen. Dit betekent in de praktijk dat de te realiseren woningen niet worden aangesloten op het gasnet.

Tot slot zal de openbare ruimte seniorproof/mindervalideproof worden ingericht.

Duurzaamheidsaspecten worden verder uitgewerkt bij de planuitwerking ten behoeve van de omgevingsvergunning voor het bouwen

## **4.4 M.e.r.-plicht**

#### **4.4.1 Beoordeling directe m.e.r.-plicht**

Het voorliggende bestemmingsplan maakt de ontwikkeling van woningbouw mogelijk. Dit kan leiden tot een m.e.r.-plicht.

#### **Ontwikkeling van woningen**

De beoogde ontwikkeling en de hiervan deel uitmakende onderdelen komen in lijst C van de bijlage van het Besluit m.er. niet als activiteit voor. Met betrekking tot de ontwikkeling is in onderdeel D (11.2) van de bijlage van het Besluit m.e.r. het volgende opgenomen: "*de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen.*" De voorgenomen ontwikkeling ligt ver onder de drempelwaarde die is opgenomen in kolom 2, namelijk een oppervlakte van 100 hectare of meer, een aaneengesloten gebied en 2.000 woningen of meer of een bedrijfsvloeroppervlakte van 200.000 m² of meer. Er is voor de activiteit derhalve geen sprake van een directe m.e.r.-beoordelingsplicht. Er dient wel een m.e.r.-beoordeling te worden uitgevoerd.

#### **Wet natuurbescherming (passende beoordeling en plan-m.e.r.-plicht)**

Naast het Besluit m.e.r. is de Wet natuurbescherming van belang om te bepalen of een plan-MER noodzakelijk is. In de Wet natuurbescherming is opgenomen dat wanneer significante effecten op Natura 2000-gebieden niet zijn uit te sluiten een plan-MER in procedure dient te worden gebracht. Wanneer aangetoond kan worden dat er geen significante effecten zijn te verwachten is een plan-MER niet noodzakelijk. Uit paragraaf 4.2.2 'Ecologie' blijkt dat van significante effecten die kunnen leiden tot een noodzaak tot het uitvoeren van een passende beoordeling of plan-m.e.r.-plicht geen sprake is.

#### **Conclusie**

De omvang van de ontwikkeling ligt ver onder de drempelwaarden die zijn opgenomen in kolom 2, namelijk een aaneengesloten gebied en 2.000 woningen of meer. Er is voor de activiteit derhalve geen sprake van een directe m.e.r.-(beoordelings)plicht. Er dient wel een m.e.r.-beoordeling te worden uitgevoerd. Het bestemmingplan heeft geen significante gevolgen op een Natura 2000-gebied. Er hoeft derhalve geen passende beoordeling te worden uitgevoerd en vanuit de Wet natuurbescherming geldt geen m.e.r.-plicht.

#### **4.4.2 M.e.r.-beoordeling**

Op basis van paragraaf 7.6 van de Wet milieubeheer (Wm), dient degene die een activiteit wil ondernemen, aangewezen krachtens artikel 7.2, eerste lid, onder b, en voornemens is een verzoek in te dienen tot het nemen van een besluit als bedoeld in het vierde lid van dat artikel, dit voornemen schriftelijk mee te delen aan het bevoegd gezag. Bij de mededeling dient in ieder geval de informatie te worden verstrekt zoals omschreven in artikel 7.16 lid 2 tot en met 4 Wm. Op basis van artikel 7.17 Wm, dient het bevoegd gezag uiterlijk zes weken na de datum van ontvangst een beslissing te nemen omtrent de vraag of bij de voorbereiding van het betrokken besluit voor de activiteit, vanwege de belangrijke nadelige gevolgen die zij voor het milieu kan hebben, een milieueffectrapport moet worden

gemaakt. Middels deze paragraaf wordt invulling gegeven aan de vereisten van artikel 7.16 Wm, op basis waarvan het bevoegd gezag op grond van artikel 7.17 Wm een beslissing kan nemen.

De achterliggende gedachte bij de m.e.r.-beoordeling is dat ook kleine projecten het milieu relatief zwaar kunnen belasten en ook bij kleine projecten van geval tot geval moet worden beoordeeld of een m.e.r.-procedure nodig is. Deze m.e.r.-beoordeling kan tot twee conclusies leiden:

- belangrijke nadelige milieugevolgen zijn uitgesloten: er is geen m.e.r.(-beoordeling) noodzakelijk;
- belangrijke nadelige gevolgen voor het milieu zijn niet uitgesloten: er moet een m.e.r.(-beoordeling) plaatsvinden.

In deze paragraaf wordt getoetst of op basis van de criteria die genoemd zijn in bijlage III van de EEGrichtlijn milieueffectbeoordeling een m.e.r.-beoordeling uitgevoerd moet worden. Het gaat hierbij om de volgende criteria (zie ook onderstaande tabel):

- 1. De kenmerken van het project;
- 2. De plaats van het project;
- 3. De kenmerken van het potentiële effect.

#### **Kenmerken van het project**

- Omvang van het project
- Cumulatie met andere projecten
- Gebruik van natuurlijke grondstoffen
- Productie van afvalstoffen
- Verontreiniging en hinder
- Risico van ongevallen, mede gelet op de gebruikte stoffen en technologieën

#### **Plaats van het project**

- Bestaand grondgebruik
- Relatieve rijkdom aan kwaliteit en het regeneratievermogen van de natuurlijke hulpbronnen van het gebied
- Het opnamevermogen van het natuurlijke milieu, met in het bijzonder aandacht voor gevoelige gebieden (wetlands, kustgebieden, berg- en bosgebieden, reservaten en natuurparken, Habitat- en Vogelrichtlijngebieden), gebieden waarin bij communautaire wetgeving vastgestelde normen inzake milieukwaliteit reeds worden overschreden, gebieden met een hoge bevolkingsdichtheid, landschappen van historisch, cultureel of archeologisch belang

**Kenmerken van het potentiële effect**

- Bereik van het effect (geografische zone en grootte van de getroffen bevolking)
- Grensoverschrijdende karakter van het effect
- Waarschijnlijkheid van het effect
- Duur, frequentie en de omkeerbaarheid van het effect

*Criteria EEG-richtlijn milieueffectbeoordeling.*

De m.e.r.-beoordeling is opgesteld op basis van de onderzoeken die uitgevoerd zijn in het kader van het bestemmingsplan.

| Kenmerken van het project              |                                                                                        |
|----------------------------------------|----------------------------------------------------------------------------------------|
| Criteria                               | Toets                                                                                  |
| Omvang van het project                 | Het plangebied heeft een oppervlakte van circa 3.200 m². Het project richt zich op     |
|                                        | de realisatie van tien (senioren)woningen, op een terrein waar voorheen een con        |
|                                        | certzaal gevestigd was.                                                                |
| Cumulatie met andere projecten         | Nee.                                                                                   |
| Gebruik van natuurlijke hulpbronnen    | N.v.t. Bij de ontwikkeling wordt niet permanent gebruik gemaakt van natuurlijke        |
|                                        | hulpbronnen.                                                                           |
| Productie van afvalstoffen             | Naast het reguliere afval van de toekomstige bebouwing en functies zal geen            |
|                                        | sprake zijn van de productie van andere afvalstoffen.                                  |
| Verontreiniging en hinder              | De ontwikkeling vindt plaats in stedelijk gebied. Tijdens de aanlegfase is er mogelijk |
|                                        | sprake van tijdelijke hinder als gevolg van bouwverkeer en bouwwerkzaamheden,          |
|                                        | maar dit betreft geen hinder groter dan bij reguliere bouwwerkzaamheden.               |
|                                        |                                                                                        |
|                                        | Luchtkwaliteit (zie ook paragraaf 4.1.3): Met voorliggend plan wordt geen signifi      |
|                                        | cante invloed op de luchtkwaliteit uitgeoefend. De ontwikkeling draagt niet in bete    |
|                                        | kenende mate bij aan de verslechtering van de luchtkwaliteit.                          |
|                                        | Geluid wegverkeer (zie ook paragraaf 4.1.2): De wegen in de omgeving van het           |
|                                        | plangebied zijn allen 30 km/uur-wegen. Voor deze wegen geldt geen onderzoeks           |
|                                        | plicht op basis van de Wet geluidhinder. Het uitvoeren van een akoestisch onder        |
|                                        | zoek is dan ook niet noodzakelijk.                                                     |
|                                        | Geur (zie ook paragraaf 4.1.5): Het betreft een stedelijke locatie, veehouderijen of   |
|                                        | andere geurhinder veroorzakende inrichtingen zijn in de directe omgeving niet aan      |
|                                        | wezig.                                                                                 |
|                                        | Verkeersaantrekkende werking (zie ook paragraaf 4.2.4): Het project leidt niet tot     |
|                                        | een toename van het aantal verkeersbewegingen indien de oorspronkelijke situatie       |
|                                        | met een concertzaal wordt vergeleken met de toekomstige situatie.                      |
| Risico van ongevallen                  | Er is sprake van de ontwikkeling van woningen. Er is geen sprake van de realisatie     |
|                                        | van een nieuwe risicobron.                                                             |
| Plaats van het object                  |                                                                                        |
| Criteria                               | Toets                                                                                  |
| Bestaand grondgebruik                  | In de huidige situatie zijn de gronden waar de woningen zijn voorzien, bestemd ten     |
|                                        | behoeve van 'Openbare en Bijzondere Doeleinden in diverse klassen'. In de huidige      |
|                                        | situatie is sprake van een braakliggend terrein. De voormalige concertzaal met bij     |
|                                        | behorend parkeerterrein zijn inmiddels gesloopt en verwijderd.                         |
| Relatieve rijkdom aan kwaliteit en het | N.v.t.                                                                                 |
| regeneratievermogen van de natuurlijke |                                                                                        |
| hulpbronnen van het gebied             |                                                                                        |
| Het opnamevermogen van het natuur      |                                                                                        |
| lijke milieu, met in het bijzonder aan |                                                                                        |
| dacht voor:                            |                                                                                        |

| Kenmerken van het project |                                     |                                                                                                                                          |
|---------------------------|-------------------------------------|------------------------------------------------------------------------------------------------------------------------------------------|
|                           | Criteria                            | Toets                                                                                                                                    |
|                          | gevoelige gebieden (wetlands,       | Het plangebied ligt niet binnen de invloedssfeer van door Wet natuurbescherming                                                          |
|                           | kustgebieden, berg- en bosgebie     | beschermde gebieden. Zie ook paragraaf 4.2.2 'Ecologie'.                                                                                 |
|                           | den, reservaten en natuurparken,    |                                                                                                                                          |
|                           | Habitat- en Vogelrichtlijngebieden) |                                                                                                                                          |
|                          | gebieden waarin bij communau        | Nee.                                                                                                                                     |
|                           | taire wetgeving vastgestelde nor    |                                                                                                                                          |
|                           | men inzake milieukwaliteit reeds    |                                                                                                                                          |
|                           | worden overschreden                 |                                                                                                                                          |
|                          | gebieden met een hoge bevol         | N.v.t.                                                                                                                                   |
|                           | kingsdichtheid                      |                                                                                                                                          |
|                          | landschappen van historisch, cul    | Cultuurhistorie (zie ook paragraaf 4.2.1): binnen het plangebied en de directe omge                                                      |
|                           | tureel of archeologisch belang      | ving is geen sprake van landschappen van (cultuur)historisch belang.                                                                     |
|                           |                                     | Archeologie (zie ook paragraaf 4.2.1): het archeologisch belang is door middel van<br>een archeologisch onderzoek betrokken in het plan. |

In onderdeel A van de bijlage bij het Besluit m.e.r. is bepaald wat verstaan wordt onder een **gevoelig gebied**. Als gevoelig gebied zijn gebieden aangewezen die beschermd worden op basis van de natuurwaarden, landschappelijke waarden, cultuurhistorische waarden en waterwingebieden.

| Gevoelig gebied (conform onderdeel A van de bijlage bij het Besluit m.e.r.) |                                                                                    |  |
|-----------------------------------------------------------------------------|------------------------------------------------------------------------------------|--|
| Gevoelig gebied                                                             | Toets                                                                              |  |
| Beschermd natuurmonument                                                    | Nee.                                                                               |  |
| Habitat en vogelrichtlijngebieden                                           | Nee, zie paragraaf 4.2.2 'Ecologie'.                                               |  |
| Watergebied van internationale beteke                                       | Nee.                                                                               |  |
| nis                                                                         |                                                                                    |  |
| Natuurnetwerk Nederland                                                     | Het plangebied ligt niet binnen of in de nabijheid van het Natuurnetwerk Nederland |  |
| (voormalige EHS)                                                            | (NNN). Zie paragraaf 4.2.2 'Ecologie'.                                             |  |
| Landschappelijk waardevol gebied                                            | Het plangebied maakt geen onderdeel uit van landschappelijk waardevol gebied.      |  |
| Waterwinlocaties. waterwingebieden,                                         | Nee, zie paragraaf 4.2.3 'Waterhuishouding'.                                       |  |
| en grondwaterbeschermingsgebieden                                           |                                                                                    |  |
| Beschermd monument                                                          | Er zijn binnen het plangebied geen beschermde monumenten aanwezig. Ook zijn in     |  |
|                                                                             | de directe nabijheid van het plangebied geen beschermde monumenten aanwezig        |  |
|                                                                             | waarop een negatieve invloed zou kunnen worden uitgeoefend.                        |  |
| Belvedere-gebied                                                            | Nee.                                                                               |  |

| Kenmerken van het potentiële effect    |        |  |
|----------------------------------------|--------|--|
| Criteria                               | Toets  |  |
| Bereik van het effect (geografische    | N.v.t. |  |
| zone en grootte van de getroffen bevol |        |  |
| king)                                  |        |  |

| Kenmerken van het potentiële effect   |                                                                                 |
|---------------------------------------|---------------------------------------------------------------------------------|
| Criteria                              | Toets                                                                           |
| Grensoverschrijdende karakter van het | Nee.                                                                            |
| effect                                |                                                                                 |
| Waarschijnlijkheid van het effect     | Van onevenredige effecten voor de omgeving is echter geen sprake.               |
| Duur, frequentie en de omkeerbaarheid | Er is sprake van permanente nieuwbouw, waarbij de effecten blijvend zijn. Zoals |
| van het effect                        | echter al verwoord in het voorgaande, zijn deze effecten niet van dien aard dat |
|                                       | sprake is van een onevenredige aantasting.                                      |

Gezien het vorenstaande en indien het plan wordt vergeleken met de drempelwaarden uit onderdeel D van het Besluit m.e.r. kan worden geconcludeerd dat er, rekening houdend met:

- 1. de kenmerken van het project;
- 2. de plaats van het project; en
- 3. de kenmerken van het potentiële effect;

sprake is van een wezenlijk ander schaalniveau en een activiteit die vele malen kleinschaliger is. Bij elk plan is sprake van invloed op het milieu, maar deze is niet zodanig dat normen worden overschreden. De potentiële effecten van het plan, in relatie tot de kenmerken en de plaats van het plan, zijn dusdanig beperkt van aard en omvang dat dit geen significant nadelige milieugevolgen tot gevolg heeft die het doorlopen van een m.e.r.-procedure noodzakelijk maken.

## **4.5 Economische aspecten**

Op 1 juli 2008 zijn samen met de Wet ruimtelijke ordening (Wro) bepalingen omtrent de grondexploitatie (Afdeling 6.4 Wro) in werking getreden. In de Grex-wet is bepaald dat de gemeente bij het vaststellen van een planologische maatregel waarin mogelijkheden voor een bouwplan gecreëerd worden, verplicht is maatregelen te nemen die verzekeren dat de kosten die gepaard gaan met de ontwikkeling van de locatie worden verhaald op de initiatiefnemer van het plan. Deze verplichting vervalt indien de gronden volledig in eigendom zijn van de gemeente.

In het voorliggende geval zijn de gronden, waar sprake is van het mogelijk maken van een bouwplan, in eigendom van de gemeente. Hierdoor kan het kostenverhaal plaatsvinden middels de grondverkoop.

### **4.6 Handhaafbaarheid**

Een belangrijk aspect in de uitvoering van het bestemmingsplan is van juridische aard. Het gaat hierbij om de handhaving en het toezicht op de naleving van het bestemmingsplan. Deze handhaving is van cruciaal belang om de in het bestemmingsplan opgenomen ruimtelijke kwaliteiten te kunnen bewaren. Daarnaast is handhaving van belang uit het oogpunt van rechtszekerheid. Alle gebruikers dienen door de gemeente op eenzelfde wijze aan het bestemmingsplan te worden gehouden. Met deze oogmerken is in het bestemmingsplan gestreefd naar een eenvoud van in het bijzonder de planregels. Door

de toegankelijkheid en de leesbaarheid daarvan worden de mogelijkheden om toe te zien op de naleving vergroot.

## **5. JURIDISCHE PLANOPZET**

## **5.1 Algemeen**

Het bestemmingsplan bestaat uit een verbeelding en planregels, vergezeld van een toelichting. De verbeelding en de regels vormen het juridisch bindende deel van het bestemmingsplan. Verbeelding en regels dienen te allen tijde in onderlinge samenhang te worden bezien en toegepast. De regels en verbeelding zijn opgesteld op basis van de landelijk geldende standaarden (SVBP 2012) en het bestemmingsplan 'Mill Centrum', zoals vastgesteld op 6 oktober 2016.

## **5.2 Toelichting op de verbeelding**

De verbeelding heeft de rol van visualisering van de bestemmingen. Op de verbeelding hebben alle gronden binnen het plangebied een bestemming gekregen. Binnen een bestemming kunnen aanduidingen zijn aangegeven, waaraan in de regels voorwaarden zijn verbonden. De opgenomen verklaring is niet juridisch bindend en is op de verbeelding opgenomen ten behoeve van de leesbaarheid van de verbeelding.

## **5.3 Toelichting op de regels**

De regels leggen de gebruiksmogelijkheden van de gronden en de bouwmogelijkheden en de gebruiksmogelijkheden van de aanwezige en/of op te richten bebouwing vast. De toelichting heeft weliswaar geen bindende werking, maar heeft wel een belangrijke functie bij de weergave en onderbouwing van het bestemmingsplan en bij de uitleg van de verbeelding en regels. De regels zijn onderverdeeld in 4 hoofdstukken, te weten:

- Hoofdstuk 1: Inleidende regels;
- Hoofdstuk 2: Bestemmingsregels;
- Hoofdstuk 3: Algemene regels;
- Hoofdstuk 4: Overgangs- en slotregels.

#### **5.3.1 Inleidende regels**

De inleidende regels behelzen de begrippen en de wijze van meten.

#### *Begrippen*

In dit artikel zijn bepalingen (begrippen) opgenomen welke in het algemeen spraakgebruik onvoldoende vastliggen en waarbij verschillen in interpretatie bij toepassing van de planregels mogelijk zijn.

#### *Wijze van meten*

Hierin wordt aangegeven op welke manier hoogte, lengte, breedte, inhoud en oppervlakte van bouwwerken / percelen gemeten moeten worden.

#### **5.3.2 Bestemmingsregels**

De regels van een bestemming worden als volgt opgebouwd en benoemd:

- bestemmingsomschrijving;
- bouwregels;
- nadere eisen;
- afwijken van de bouwregels;
- specifieke gebruiksregels;
- afwijken van de gebruiksregels;
- omgevingsvergunning voor het uitvoeren van een werk, geen gebouw zijnde, of van werkzaamheden;
- omgevingsvergunning voor het slopen van een bouwwerk;
- wijzigingsbevoegdheid.

Duidelijk zal zijn dat een bestemmingsregel niet alle elementen hoeft te bevatten. Dit kan per bestemming verschillen.

De bestemmingsomschrijving betreft de centrale bepaling van elke bestemming. Het betreft een omschrijving waarin limitatief de functies worden genoemd, die binnen de bestemming zijn toegestaan. De bouwregels zijn direct gerelateerd aan de bestemmingsomschrijving. Ook het gebruik van gronden en bebouwing is gekoppeld aan de bestemmingsomschrijving. In de bouwregels staan uitsluitend bepalingen die betrekking hebben op het bouwen. Bouwregels zijn dan ook alleen van toepassing bij de toetsing van aanvragen voor een omgevingsvergunning. De afwijking van de bouwregels geven het bevoegd gezag de bevoegdheid om onder voorwaarden afwijking te verlenen van een specifieke regel.

De specifieke gebruiksregels vormen een nadere concretisering van het toegestane gebruik. De afwijking van de gebruiksregels heeft tot doel bepaald gebruik wat eerder is uitgesloten onder voorwaarden wel toe te laten.

Onderstaand worden de regels van de opgenomen bestemmingen nader toegelicht.

#### *Tuin*

De bestemming 'Tuin' is opgenomen voor de gronden die zijn gelegen voor de voorgevel van de beoogde woning. Binnen deze bestemming zijn tuinen toegestaan met bijbehorende gebouwen en bouwwerken, geen gebouwen zijnde, parkeervoorzieningen, water en voorzieningen voor de waterhuishouding en erven.

#### *Verkeer*

Voor de openbare wegen en openbare ruimte is de bestemming 'Verkeer' opgenomen. Binnen deze bestemming zijn voorzieningen voor verkeer en verblijf toegestaan, met inbegrip van bijbehorende voorzieningen als wegen, paden, parkeervoorzieningen, groenvoorzieningen et cetera.

#### *Wonen*

De bestemming 'Wonen' is opgenomen voor de gronden met omliggende tuinen, waar de woningen voorzien zijn. Binnen deze bestemming is de realisatie van maximaal 10 aaneengebouwde woningen toegestaan, verdeeld over twee blokken van drie woningen en één blok van vier woningen. De maximaal toegestane goot- en bebouwingshoogte zijn middels de maatvoeringsaanduiding 'maximum goothoogte (m), maximum bouwhoogte (m)' op de verbeelding weergegeven. Verder is een bouwvlak opgenomen, waarbinnen de hoofdgebouwen gerealiseerd mogen worden. Ten behoeve van de beoogde voetpaden, die via een achterom naar de nieuwe woningen en de woningen aan de oostzijde van het plangebied leiden, is de functieaanduiding 'pad' opgenomen.

#### **5.3.3 Algemene regels**

In de algemene regels is een aantal standaardbepalingen opgenomen te weten, de antidubbeltelregel, algemene bouw-, gebruiks-, aanduidings- en afwijkingsregels en overige regels.

#### *Anti-dubbeltelregel*

In de anti-dubbeltelregel wordt bepaald dat grond die eenmaal in aanmerking is genomen bij het verlenen van een omgevingsvergunning waarin uitvoering is gegeven of alsnog kan worden gegeven, deze bij de beoordeling van latere plannen buiten beschouwing blijft. Het nog overgebleven terrein mag dus niet nog eens meegenomen worden bij het toestaan van een ander bouwwerk.

#### *Algemene bouwregels*

In de algemene bouwregels zijn onder andere regels opgenomen ten aanzien van maatvoering, ondergeschikte bouwonderdelen en parkeergelegenheid.

#### *Algemene gebruiksregels*

In deze bepaling is aangegeven wat onder strijdig gebruik van het bestemmingsplan wordt verstaan.

#### *Algemene aanduidingsregels*

In deze bepaling zijn regels opgenomen voor de luchtvaartverkeerzones in verband met de ligging nabij vliegbasis Volkel, waaronder de Ke-contour ('geluidzone – luchtvaart'), IHCS-zone, de vliegfunnel, de ILS-zone en het radarverstoringsgebied.

#### *Algemene afwijkingsregels*

In deze bepaling is aan burgemeester en wethouders de bevoegdheid gegeven om af te wijken van bepaalde, in het bestemmingsplan geregelde, onderwerpen.

#### *Overige regels*

In dit artikel zijn algemene nadere eisen opgenomen die burgemeester en wethouders kunnen stellen aan de plaats en afmetingen van bebouwing.

#### **5.3.4 Overgangs- en slotregels**

Dit hoofdstuk is het sluitstuk van de regels en bevat alle bepalingen die nog niet elders ondergebracht zijn. De regels zijn algemeen van aard en gelden in principe voor alle bestemmingen.

#### *Overgangsrecht*

In deze regel wordt vorm en inhoud gegeven aan het overgangsrecht.

#### *Slotregel*

Als laatste is de slotregel opgenomen. Deze regel bevat de titel van het plan.

## **6. PROCEDURE**

## **6.1 Procedure**

Een bestemmingsplan doorloopt de uniforme openbare voorbereidingsprocedure die is vastgelegd in afdeling 3.4 van de Algemene wet bestuursrecht. De wettelijke procedure start met de terinzagelegging van het ontwerp bestemmingsplan.

De procedure ziet er als volgt uit:

- **Vooroverleg** met betrokken instanties;
- **Openbare kennisgeving** van het ontwerpbestemmingsplan;
- **Terinzagelegging** van het ontwerp en bijbehorende stukken gedurende 6 weken en toezending aan gedeputeerde staten en de betrokken rijksdiensten, waterschappen en gemeenten;
- Gedurende de termijn van terinzagelegging kunnen door een ieder schriftelijk of mondeling **zienswijzen** worden ingebracht;
- **Vaststelling** van het bestemmingsplan door de gemeenteraad binnen 12 weken;
- Algemene **bekendmaking** van het bestemmingsplan door terinzagelegging met voorafgaande kennisgeving en toezending aan gedeputeerde staten en betrokken rijksdiensten, waterschappen en gemeenten: binnen 2 weken dan wel, indien gedeputeerde staten of de inspecteur zienswijzen hebben ingebracht of het bestemmingsplan gewijzigd is vastgesteld, vanaf 6 weken na vaststelling;
- Mogelijkheid tot **beroep** bij de Afdeling bestuursrechtspraak van de Raad van State binnen 6 weken na bekendmaking voor belanghebbenden
- **Inwerkingtreding** op de dag na afloop van de beroepstermijn, zijnde 6 weken na de bekendmaking, tenzij binnen deze termijn een verzoek om een voorlopige voorziening is ingediend bij de Voorzitter van de Afdeling bestuursrechtspraak van de Raad van State.

## **6.2 Vooroverleg en inspraak**

De CPO Woongroep concertzaal heeft de aanwonenden bij brief d.d. 30 juni 2018 en tijdens een bijeenkomst op 19 november 2018 tezamen met wethouder J. van den Boogaart geïnformeerd over de voorgenomen woningbouwplannen. De aanwonenden zijn positief over deze ontwikkeling. Gelet op deze georganiseerde omgevingsdialoog, is het voorontwerpbestemmingsplan gedurende vier weken (in plaats van de gebruikelijke zes weken), te weten van 17 april tot en met 14 mei 2019, ter inzage gelegd. Op 23 april 2019 heeft er hiervoor ook nog een goed bezochte inloopavond in het gemeentehuis te Mill plaatsgevonden. Gedurende deze termijn bestond de mogelijkheid om een inspraakreactie in te dienen. Hiervan is echter geen gebruik gemaakt.

Daarnaast is het voorontwerp bestemmingsplan in het kader van het vooroverleg toegestuurd aan belanghebbende instanties. Gedurende de inspraakperiode zijn drie bestuurlijke vooroverlegreacties ontvangen inzake het voorontwerpbestemmingsplan 'Mill, Stationsstraat 21, Concertzaal':

- 1. **Watertoets/Waterschap Aa en Maas** per e-mailbericht van 12 april 2019. Gesteld wordt dat het voorontwerp bestemmingsplan geen negatieve invloed op het watersysteem of andere waterbelangen heeft. Het Waterschap Aa en Maas heeft daarom geen opmerkingen.
- 2. **Veiligheidsregio/Brandweer Brabant-Noord** per e-mailbericht met bijlage van 26 april 2019. In het advies inzake externe veiligheid wordt aangegeven dat men geen reden ziet voor op- of aanmerkingen ten aanzien van het (voorontwerp)bestemmingsplan. Wel wordt - vanuit oogpunt van risicobewustzijn en zelfredzaamheid - geadviseerd de initiatiefnemers c.q. toekomstige bewoners actief te informeren over het aanwezige risico vanwege het feit dat het plangebied ligt binnen het invloedgebied van het LPG-tankstation aan de Schoolstraat en handelingsperspectief dat de bewoners bij dreiging van een BLEVE (boiling liquid expanding vapour explosion = kokende vloeistof-gasexpansie-explosie) dienen te vluchten. De strekking van dit advies is tevens toegevoegd aan paragraaf 4.1.4 'externe veiligheid'.
- 3. **Provincie Noord-Brabant** bij brief d.d. 29 april 2019. Aangegeven wordt dat het voorontwerp-bestemmingsplan geen aanleiding geeft tot het maken van opmerkingen.

## **6.3 Zienswijzen**

Het ontwerp bestemmingsplan heeft gedurende zes weken ter inzage gelegen, te weten van 12 juni tot en met 23 juli 2019. Gedurende deze periode had eenieder de mogelijkheid om een zienswijze in te dienen. Er zijn geen zienswijzen ingediend.

**BIJLAGEN**

Hoofdstuk 6 50

**Bijlage 1:**

**Brief aan omwonenden**

Aan de bewoner(s) van dit pand Mill, 30 juni 2018

Beste mensen,

U zult mogelijk uit de pers of anderszins vernomen hebben dat er plannen bestaan om op het perceel grond, waarop de Concertzaal staat, een 10-tal zogeheten nultredenwoningen te realiseren. In een nultredenwoning zijn woonkamer, keuken, sanitaire groep en minstens één slaapkamer zonder traplopen bereikbaar. De initiatiefgroep, voorlopig geheten "Woongroep concertzaal", is voornemens de woningen in CPO-verband (Collectief Particulier Opdrachtgeverschap) te laten bouwen.

De gemeente staat positief tegenover deze plannen en heeft medewerking toegezegd om het bestemmingsplan hiervoor aan te passen. De stedenbouwkundige heeft in concept een opzet gemaakt voor dit plan in een aantal varianten. In beginsel is gekozen voor de variant met 10 woningen. Deze variant staat op de achterzijde van deze brief. De uitgangspunten voor dit plan zijn o.a.:

- 2 woningen (2 bouwlagen met kap) aan de straatzijde (Stationstraat)met een goothoogte tussen 4,5m en 6m met een nokhoogte van max 10m (zadeldak)
- 8 woningen (1 bouwlaag met kap) binnengebied met een goothoogte van max 3m en een nokhoogte van max 6 m (zadeldak)

Met de gemeente is afgesproken dat wij als initiatiefgroep u als direct aanwonenden van deze locatie zullen informeren. De eerste stap is deze brief. Zodra de plannen voor de woningen na en in overleg met externe partijen (o.a. architect en gemeente) met inachtneming van de planologische opzet/stedenbouwkundige uitgangspunten concreter zijn, zullen wij u uitnodigen voor een infoavond op een nader te bepalen dag en uur. Ook met het oog op de naderende zomervakanties is het zeker dat dit nog een tijd (denk aan plm. 2 maanden) kan duren. Inmiddels is er al wel een bijeenkomst geweest met de personen, die serieus geïnteresseerd zijn in een nultredentreden woning op deze locatie. In beginsel heeft die groep ingestemd met het beoogde aantal van 10 woningen.

Voor tussentijdse informatie kunt u zich te allen tijde wenden tot een van de onderstaande personen. Onderstaand treft u ter informatie het concept van de stedenbouwkundige opzet voor de bouw van 10 woningen aan.

Met vriendelijke groeten,

De Woongroep concertzaal,

Theo Peters, Molenstraat 3, 5451 BA Mill, Email:peters.t@ziggo.nl Jo van Soest, Karstraat 23, 5451.Mill, Email:jo.van.soest@home.nl

**Bijlage 2:**

**Verslag bijeenkomst aanwonenden**

#### **VERSLAG BIJEENKOMST MET AANWONENDEN BOUWPLAN WONINGBOUW PERCEEL CON-CERTZAAL TE MILL, GEHOUDEN OP 19 NOVEMBER 2018, AANVANG 19.30 UUR**

Aanwezig: de heren Jo van Soest(dagvoorzitter), Theo de Klijn en Albert van der Pol, respectievelijk voorzitter, secretaris en penningmeester van de Woongroep Concertzaal Mill (WGCZ), de heer Jos van den Boogaart, wethouder gemeente Mill c.a., de heer Theo Peters (adviseur WGCZ) alsmede de heer Marcel van Hest van Ariëns Groep uit Wijchen (begeleider CPO en architect). Voorts aanwezig omwonenden, vermeld op de bij dit verslag behorende presentielijst.

De heer Van Soest heet de aanwezigen welkom en stelt de bestuursleden, de CPO-begeleider/architect, de wethouder en de adviseur van WGCZ voor. Vervolgens zet hij uiteen dat het doel van de avond is de omwonenden te informeren over de huidige stand van zaken met betrekking tot de voorgenomen bebouwing op de grond, waar thans de concertzaal staat. Het gaat, zoals de omwonenden al in juni jl. per brief zijn geïnformeerd, over de bouw van in totaal 10 woningen en wel 8 woningen met één bouwlaag en 2 zogeheten poortwoningen (te bouwen aan de Stationsstraat) in twee bouwlagen, een en ander in de vorm van een hofje. Deze woningen zullen in CPO- verband gebouwd worden, hetgeen staat voor Collectief Particulier Opdrachtgeverschap. Voor dat doel is inmiddels de vereiste vereniging WGCZ opgericht. Dit was ook een eis van de gemeente om in aanmerking te kunnen komen voor de koop van de bouwgrond. De bedoelde woningen worden gezamenlijk gebouwd onder de vlag van de vereniging maar in opdracht van de individuele toekomstige eigenaren/bewoners, zijnde senioren van 55 jaar en ouder. De WGCZ gaat hiervoor een zogeheten grondreserveringsovereenkomst aan. Dit houdt in dat de WGCZ een jaar de tijd krijgt om de plannen te realiseren. Vervolgens licht wethouder Van den Boogaart desgevraagd toe dat de gemeente deze locatie al in het Centrumplan bestemd heeft voor woningbouw. Voor de bouw van deze levensloopbestendige woningen zal het bestemmingsplan gewijzigd moeten worden. Hij schetst de procedure en de te verwachten looptijd/tijdsduur die hiermee gemoeid zal gaan. Om de haalbaarheid van een planwijziging in te kunnen schatten is een gedegen voortraject belangrijk. Denk hierbij aan inspraak van de omwonenden (direct belanghebbenden), de mogelijkheid zienswijzen in te brengen tegen het ontwerpbestemmingsplan en eventueel in een latere fase bezwaar en beroep. In dit kader is een bijeenkomst als vanavond belangrijk omdat in de nabije toekomst een zogeheten "omgevingsdialoog" (waar een avond zoals deze onder valt) een vereiste is. Het verslag van deze avond zal dan ook deel uitmaken van de toelichting bij/totstandkoming van het bestemmingsplan. Op een desbetreffende vraag antwoordt de wethouder dat, mochten de plannen voor de bouw van deze woningen in CPO-verband onverhoopt geen doorgang vinden, er een andere invulling voor de bouw van woningen gezocht zal worden.

De heer Marcel van Hest geeft via een power pointpresentatie toelichting op het plan. Tevens laat hij via die presentatie zien hoe de bezonning is voor die woningen. Parkeren zal binnen het hofje geschieden waar een 15-tal parkeerplaatsen geprojecteerd zijn op het middenterrein. Mogelijk worden de parkeerplaatsen overdekt om daar zonnepanelen op aan te kunnen brengen. Langs de Stationsstraat zijn er in de lengterichting nog een drietal parkeerplaatsen. Verder is het mogelijk bij de poortwoningen en de hoekwoningen op eigen terrein een parkeerplaats te maken, zodat op dit punt voldaan wordt aan de parkeerbalans. Op een desbetreffende vraag wordt door de wethouder en de heer Van Hest uiteengezet dat de gemeente in goed overleg met de WGCZ de grond bouw- en woonrijp zal maken, dus ook zal zorg dragen voor de aanplant van groenvoorzieningen voor de openbare ruimte, die eigendom van de gemeente is en blijft. De linde aan de zuidkant van de concertzaal is een monumentale boom en zal gehandhaafd dienen te blijven. De overige op het terrein staande bomen (4 in totaal) worden tegelijk met de sloop van de concertzaal verwijderd. Wethouder Van den Boogaart geeft in dit kader in het kort weer, dat sinds een aantal jaren een bomenverordening in het leven is geroepen, waarin staat aangegeven welke bomen beschermd zijn, die in beginsel niet gekapt mogen worden. Voor de overige bomen is geen kapvergunning meer vereist. Voorts wordt er nog op gewezen dat er achter het blok van 4 woningen een pad zal komen ter breedte van plm. 150 cm., waarop ook de aangrenzende bewoners van de Wilhelminastraat gebruik van kunnen maken. Dit pad blijft eigendom van de gemeente, die dan ook voor het onderhoud daarvan moet zorg dragen.

Vanuit de omwonenden komt de vraag of de hoogte van de poortwoningen van invloed zijn op de licht- en zoninval voor de tegenover gelegen woningen. De poortwoningen komen met de voorgevel gelijk aan de woning Stationsstraat 23 en omdat ze lager zijn dan de concertzaal zal dit in die zin een verbetering zijn ten opzichte van de huidige situatie.

Als laatste wordt vanuit de WGCZ toegezegd dat in goed overleg met de toekomstige bewoners bezien zal worden om uniformiteit te krijgen in de erfafscheidingen van de afzonderlijke kavels.

Vanuit de aanwonenden van het plan wordt de heer Van Hest gecomplimenteerd met het ontwerp. Toegezegd wordt dat het verslag van deze bijeenkomst – waarvan er wellicht nog meerdere zullen volgen – aan alle aanwezigen gestuurd zal worden, alsook aan de aanwonenden, die niet aanwezig zijn. Ook zal de power pointpresentatie van de heer Van Hest meegestuurd worden.

De dagvoorzitter sluit de bijeenkomst met de voorzichtige constatering dat hij het gevoel heeft dat de beoogde bouwplannen geen bezwaren bij de aanwezige aanwonenden ontmoeten en dankt eenieder voor zijn of haar inbreng.

BRO heeft vestigingen in Boxtel | Amsterdam | Tegelen www.BRO.nl