xml version\="1\.0" encoding\="UTF\-8"?

Schoutenstraat I: Toelichting

direct naar inhoud van Toelichting

Schoutenstraat I

================

Toelichting

-----------

| Plan: | Schoutenstraat I |

| --- | --- |

| Status: | vastgesteld |

| Plantype: | uitwerkingsplan |

| IMRO\-idn: | NL.IMRO.0203\.1447\-0002 |

* Toelichting

* Regels

* Begin

* Vorige

* Volgende

* Omhoog

Toelichting

-----------

* Hoofdstuk 1 INLEIDING

* Hoofdstuk 2 BESTAANDE SITUATIE

+ 2\.1 Begrenzing plangebied

+ 2\.2 Geldende bestemmingen

+ 2\.3 Ruimtelijke structuur

* Hoofdstuk 3 PLANBESCHRIJVING

* Hoofdstuk 4 BELEIDSKADER

+ 4\.1 Rijk

+ 4\.2 Provincie

+ 4\.3 Waterschap

+ 4\.4 Gemeente

* Hoofdstuk 5 RANDVOORWAARDEN

+ 5\.1 Bodem

+ 5\.2 Cultuurhistorie

+ 5\.3 Ecologie

+ 5\.4 Externe veiligheid

+ 5\.5 Geluid

+ 5\.6 Geur

+ 5\.7 Ladder voor duurzame verstedelijking

+ 5\.8 Leidingen

+ 5\.9 Luchtkwaliteit

+ 5\.10 Milieueffectrapportage

+ 5\.11 Milieuzonering

+ 5\.12 Natuur en landschap

+ 5\.13 Veiligheid

+ 5\.14 Verkeer

+ 5\.15 Water

* Hoofdstuk 6 JURIDISCHE ASPECTEN

+ 6\.1 Juridische aspecten

+ 6\.2 Handhaving

* Hoofdstuk 7 ECONOMISCHE UITVOERBAARHEID

+ 7\.1 Grondexploitatie

* Hoofdstuk 8 OVERLEG EN MAATSCHAPPELIJKE UITVOERBAARHEID

+ 8\.1 Overleg ex artikel 3\.1\.1 Bro

+ 8\.2 Inspraak

+ 8\.3 Zienswijzen

* Bijlagen bij de toelichting

+ Bijlage 1 Bodemonderzoek, Vink, 4 oktober 2011

+ Bijlage 2 Akoestisch onderzoeksrapport wegverkeerslawaai, Spa WNP Ingenieurs, 14 februari 2018

+ Bijlage 3 Aanvullende notitie inzake hogere waarden Wet geluidhinder, SPA WNP Ingenieurs, 14 maart 2018

+ Bijlage 4 Risicoberekening externe veiligheid (2014\), SoundForceOne, 25 maart 2014

+ Bijlage 5 Advisering VGGM, 30 oktober 2017

+ Bijlage 6 Onderzoek luchtkwaliteit, SPA Ingenieurs, 7 augustus 2014

+ Bijlage 7 Nota zienswijzen

### Hoofdstuk 1 INLEIDING

Het voormalige terrein van het Groen van Prinsterercollege aan de Schoutenstraat 109 in Barneveld is de afgelopen jaren ingevuld met de nieuwe Eben\-HaÃ«zerschool en de Detmar\- en Rehobothschool. Het voorste deel van het terrein (hoek Schoutenstraat/Thorbeckelaan) is nog niet ingevuld. De afgelopen periode is een plan voor de invulling van die locatie ontwikkeld. Het plan bestaat uit de realisatie van een woonzorgcomplex en twee appartementengebouwen.

Het geldende bestemmingsplan "Barneveld\-Noordwest" geeft voor deze locatie al de mogelijkheid voor een dergelijke ontwikkeling, maar de geldende bestemming "Gemengd \- Uit te werken" moet eerst nader uitgewerkt worden voordat een omgevingsvergunning kan worden afgegeven. Dit uitwerkingsplan voorziet daarin.

Voor wat betreft de regels is dit uitwerkingsplan gebonden aan de uitwerkingsregels die in het moederplan ("Barneveld\-Noordwest") zijn opgenomen. In hoofdstuk 3 wordt specifiek aangegeven op welke wijze dit uitwerkingsplan voldoet aan de uitwerkingsregels van het moederplan.

![afbeelding "i_NL.IMRO.0203.1447-0002_0001.png"](i_NL.IMRO.0203.1447-0002_0001.png)

afbeelding 1: ligging planlocatie Schoutenstraat ten oosten van nr. 109

Voorliggend plan bestaat uit een verbeelding, regels en een toelichting. De toelichting is opgebouwd uit acht hoofdstukken. Na dit hoofdstuk beschrijft hoofdstuk 2 de bestaande situatie. Vervolgens wordt in hoofdstuk 3 een beschrijving van het plan gegeven. Hoofdstuk 4 gaat vervolgens in op het beleidskader. Het vijfde hoofdstuk gaat in op de randvoorwaarden, waarna in het zesde hoofdstuk de juridische aspecten worden besproken. In hoofdstuk 7 is aandacht voor de economische uitvoerbaarheid. Hoofdstuk 8 gaat in op de resultaten van de procedure ten behoeve van dit bestemmingsplan.

### Hoofdstuk 2 BESTAANDE SITUATIE

#### 2\.1 Begrenzing plangebied

Het plangebied ligt aan de Schoutenstraat in de kern Barneveld. Het plangebied wordt aan de noordzijde begrensd door een fietspad. Aan de oostzijde vormt de Schoutenstraat de grens van het plangebied. De grens aan de zuidzijde wordt gevormd door een ontsluitingsweg en aan de westzijde door de Eben\-HaÃ«zerschool en de Detmar\- en Rehobothschool. Onderstaande afbeelding geeft de begrenzing van het plangebied weer.

![afbeelding "i_NL.IMRO.0203.1447-0002_0002.png"](i_NL.IMRO.0203.1447-0002_0002.png)

afbeelding 2: begrenzing plangebied

#### 2\.2 Geldende bestemmingen

Het plangebied ligt in het bestemmingsplan "Barneveld\-Noordwest" (vastgesteld op 1 februari 2017\) en heeft de bestemming "Gemengd \- Uit te werken".

Een uit te werken bestemming verplicht het college van burgemeester en wethouders het bestemmingsplan door middel van een uitwerkingsplan nader in te vullen. De gemeenteraad heeft daarbij \- via het vaststellen van het bestemmingsplan "Barneveld\-Noordwest" \- de kaders vastgesteld waarbinnen mag worden uitgewerkt.

![afbeelding "i_NL.IMRO.0203.1447-0002_0003.png"](i_NL.IMRO.0203.1447-0002_0003.png)

afbeelding 3: uitsnede verbeelding bestemmingsplan "Barneveld\-Noordwest"

**Uitwerkingsregels**

De voor 'Gemengd \- Uit te werken' aangewezen gronden zijn bestemd voor enkele, specifiek in de regels genoemde, maatschappelijke voorzieningen (zoals een zorginstelling, kinderopvang, een school en openbare dienstverlening) en gestapelde woningen. Ook zijn wegen en paden, parkeervoorzieningen, groenvoorzieningen, water, tuinen, erven en terreinen en bouwwerken toegestaan.

Burgemeester en wethouders werken, overeenkomstig artikel 3\.6 lid 1, sub b, van de Wet ruimtelijke ordening, de hierboven omschreven bestemming uit met inachtneming van de volgende regels:

* de bouwhoogte van gebouwen bedraagt maximaal 13 meter;

* de bebouwing dient ten minste 5 meter uit de zijdelingse perceelsgrens te worden gerealiseerd;

* het parkeren dient plaats te vinden op eigen terrein;

* het uitwerkingsplan dient te voldoen aan het vastgestelde beeldkwaliteitsplan;

* het uitwerkingsplan dient te passen binnen het gemeentelijk woningbouwprogramma;

* de geluidsbelasting vanwege het wegverkeer mag niet hoger zijn dan de daarvoor geldende voorkeursgrenswaarde, of een vastgestelde hogere grenswaarde.

In het uitwerkingsplan kunnen binnen de grenzen van de bestemming afwijkingsregels opgenomen worden ten aanzien van in het uitwerkingsplan opgenomen bouw\- en gebruiksregels.

#### 2\.3 Ruimtelijke structuur

Het plangebied ligt in het westen van de kern Barneveld en ligt (gedeeltelijk) op het voormalige terrein van de inmiddels vervangen Groen van Prinsterercollege. In de omgeving van het plangebied bevinden zich verschillende functies, zoals wonen, scholen en kleine bedrijven. Richting de A30 zijn ook andere functies gevestigd, zoals een sportvereniging en een evenementencomplex (Midden Nederland Hallen). Het plangebied ligt in stedelijk gebied en ligt in de overgang van woonfuncties naar niet\-woonfuncties.

De woningen ten noorden van het plangebied hebben een kwalitatief hoogwaardige uitstraling. Deze uitstraling vormt het uitgangspunt voor het ontwerp van de beoogde appartementengebouwen.

Aan de zuidzijde van het plangebied ligt de Kleine Barneveldse Beek met daarnaast een ontsluitingsweg van de naastgelegen schoolgebouwen.

![afbeelding "i_NL.IMRO.0203.1447-0002_0004.png"](i_NL.IMRO.0203.1447-0002_0004.png)

afbeelding 4: luchtfoto (2017\)

### Hoofdstuk 3 PLANBESCHRIJVING

Dit plan is een uitwerking van het moederplan dat in 2017 is vastgesteld door de gemeenteraad. Het onderhavige plan voor gestapelde woningen past binnen de doeleindenomschrijving van de uit te werken bestemming.

Het doel van dit uitwerkingsplan is het realiseren van directe bouwtitels voor de drie beoogde appartementengebouwen binnen het plangebied. Dit uitwerkingsplan zorgt voor een juridisch\-planologisch kader.

In het moederplan "Barneveld\-Noordwest" zijn zogenaamde uitwerkingsregels opgenomen waar dit plan aan moet voldoen. Deze zijn beschreven in paragraaf 2\.2.

Hieronder wordt aangegeven op welke manier aan de uitwerkingsregels wordt voldaan:

* *de bouwhoogte van gebouwen bedraagt maximaal 13 meter;*Â

Voor Ã©Ã©n deel binnen het plangebied wordt een bouwhoogte van maximaal 13 meter toegestaan en voor het andere deel maximaal 11 meter. Dit wordt vastgelegd door middel van een aanduiding op de verbeelding.

* *de bebouwing dient ten minste 5 meter uit de zijdelingse perceelsgrens te worden gerealiseerd;*

Dit is opgenomen in de regels van onderhavig uitwerkingsplan.

* *het parkeren dient plaats te vinden op eigen terrein;*

Dit is opgenomen in de regels van onderhavig uitwerkingsplan.

* *het uitwerkingsplan dient te voldoen aan het vastgestelde beeldkwaliteitsplan;*

Het onderhavige plan past binnen het beeldkwaliteitsplan, zoals in deze paragraaf wordt beschreven.

* *het uitwerkingsplan dient te passen binnen het gemeentelijk woningbouwprogramma;*

Het onderhavige plan maakt gestapelde woningen mogelijk. Dit past binnen het gemeentelijk woningbouwprogramma, zie Â§ 4\.4\.2.

* *de geluidsbelasting vanwege het wegverkeer mag niet hoger zijn dan de daarvoor geldende*

*voorkeursgrenswaarde, of een vastgestelde hogere grenswaarde.*

Hier wordt aan voldaan, zie Â§ 5\.5 Geluid.

**Beeldkwaliteitsplan**

Op 16 december 2014 heeft de gemeenteraad het beeldkwaliteitsplan 'Schoutenstraat' vastgesteld als beleidsregel conform artikel 12a van de Woningwet. Het beeldkwaliteitsplan vormt daarmee \- in aanvulling op de welstandsnota \- het toetsingskader voor het aspect welstand bij aanvragen om omgevingsvergunningen. In dit beeldkwaliteitsplan zijn uitgangspunten opgenomen waaraan binnen het plangebied moet worden voldaan. Ook de voorgenomen ontwikkeling binnen de uit te werken bestemming moet passen binnen de kaders van het beeldkwaliteitsplan. Met betrekking tot deze planlocatie zijn de volgende uitgangspunten van belang.

Er wordt geen reguliere woningbouw ontwikkeld, in die zin dat er geen standaard rijwoningen of vrijstaande woningen komen. Gestapeld wonen is wel mogelijk. De kwalitatief hoogwaardige uitstraling van de omringende woningen vormt het uitgangspunt voor de nieuwbouw.

De planlocatie moet een dubbele oriÃ«ntatie krijgen, richting de beek en richting de rotonde Thorbeckelaan\-Schoutenstraat. Bij de rotonde moet een 'gezicht' worden gegeven aan het plangebied.

Het uit te werken vlak wordt opgedeeld in drie delen: een bouwblok, parkeren/groen en nog een bouwblok. Zie onderstaande afbeelding. De locatie is voldoende groot om twee functies te situeren die door een parkeercluster van elkaar worden gescheiden.

![afbeelding "i_NL.IMRO.0203.1447-0002_0005.png"](i_NL.IMRO.0203.1447-0002_0005.png)

afbeelding 5: uitsnede globaal ontwerp uit beeldkwaliteitsplan

De bestaande waardevolle solitaire bomen en de waardevolle lijnvormige groenelementen worden zoveel mogelijk behouden in het ontwerp. Daarnaast worden nieuwe groene elementen toegevoegd, zoals de bomen bij de parkeerplaatsen en beplanting langs de randen van het gebied.

*Uitgewerkt plan*

Het ontwikkelde en uitgewerkte plan voldoet aan de bovengenoemde uitgangspunten van het beeldkwaliteitsplan. In afbeelding 6 is het uitgewerkte plan weergegeven.

De opzet van de bouwmassa's past binnen de visie van het beeldkwaliteitsplan. De functie wonen aan de oostkant van het plangebied sluit goed aan op de woonfunctie in de directe omgeving. Het woonzorgcomplex vormt een goede overgang van de woonfunctie en de maatschappelijke voorzieningen.

Dat de appartementen zijn onderverdeeld in twee vrijstaande blokken die onderling zijn gedraaid geeft wat lucht en ruimte aan de rand van het gebied. Deze openheid en speelse opzet sluit aan op de losse korrels van bebouwing in de directe omgeving waar voornamelijk vrijstaande woningen staan.

Door het aanbrengen van ondergrondse parkeervoorzieningen wordt de groene beleving vergroot en het verhard oppervlak wordt beperkt, wat positief is.

![afbeelding "i_NL.IMRO.0203.1447-0002_0006.png"](i_NL.IMRO.0203.1447-0002_0006.png)

afbeelding 6: (concept) inrichtingsplan d.d. maart 2018

**Woningbouwprogramma**

Het meest westelijk gelegen gebouw voorziet in een zorginstelling (Philadelphia) met 30 wooneenheden, bedoeld voor 1\-persoons huishoudens. Deze worden in het kader van de woningbouwprogrammering aangemerkt als 30 sociale huurappartementen.

Het noordelijk gelegen appartementengebouw zal bestaan uit 10 koopappartementen en het zuidelijk gelegen appartementengebouw zal bestaan uit 13 koopappartementen. Alle appartementen zullen in de duurdere sector worden ontwikkeld. De meeste appartementen zijn 100 mÂ² gebruiksoppervlak (gbo) of groter, de kleinste appartementen zijn zo'n 90 mÂ² gbo.

Het voorgenomen woningbouwplan zal een representatieve ontwikkeling voor de kern Barneveld betekenen.

### Hoofdstuk 4 BELEIDSKADER

#### 4\.1 Rijk

##### 4\.1\.1 Structuurvisie Infrastructuur en Ruimte

In de Structuurvisie Infrastructuur en Ruimte (SVIR) staan de plannen voor ruimte en mobiliteit. Op 13 maart 2012 is de SVIR vastgesteld door de minister van Infrastructuur en Ruimte. Daarmee is het nieuwe ruimtelijke en mobiliteitsbeleid zoals uiteengezet in de SVIR van kracht geworden. Het uitgangspunt is om meer over te laten aan provincies en gemeenten.

Het Rijk heeft drie doelen gekozen om Nederland concurrerend, bereikbaar, leefbaar en veilig te houden voor de middellange termijn (2028\):

* Het vergroten van de concurrentiekracht van Nederland door het versterken van de ruimtelijk\-economische structuur van Nederland;

* Het verbeteren en ruimtelijk zekerstellen van de bereikbaarheid waarbij de gebruiker voorop staat;

* Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

*Doorwerking in plangebied*De SVIR bevat geen specifieke regels voor dit uitwerkingsplan.

##### 4\.1\.2 Nationaal Waterplan 2016\-2021

Het Nationaal Waterplan 2016\-2021 is de opvolger van het Nationaal Waterplan 2009\-2015\. Het bevat de hoofdlijnen van het nationaal waterbeleid en de aspecten van het ruimtelijk beleid die daartoe behoren. Het Nationaal Waterplan verankert het nieuwe beleid voor de komende 6 jaar met een vooruitblik richting 2050: Nederland, een veilige en leefbare delta, nu en in de toekomst.

In het Nationaal Waterplan staan 5 ambities centraal. Nederland moet de veiligste delta in de wereld blijven. Deze ambitie wordt vooral ingevuld door onze veiligheidsnormen tegen overstroming te vernieuwen. Daarnaast wordt ingezet op een verbetering van de waterkwaliteit (meststoffen, bestrijdingsmiddelen, medicijnresten, microplastics). Dit zorgt er voor dat de Nederlandse wateren schoon en gezond zijn en er genoeg zoet water is. Verder beschrijft het Nationaal Waterplan dat Nederland klimaatbestendig en waterrobuust wordt ingericht en dat Nederland een gidsland is en blijft voor watermanagement en \-innovaties. Dat is gunstig voor onze economie en ons verdienvermogen. De vijfde ambitie bestaat er uit dat Nederlanders waterbewust leven. Deze ambities moeten gezamenlijk ingevuld worden door iedereen die werkt aan de ruimtelijke inrichting van Nederland: alle overheden, bedrijven, maatschappelijke organisaties en kennisinstellingen.

*Doorwerking in plangebied*De bevindingen en resultaten van de watertoets zijn beschreven in de waterparagraaf (Â§ 5\.15).

##### 4\.1\.3 Crisis\- en herstelwet

Op 1 januari 2010 is de Crisis\- en herstelwet (Chw) in werking getreden. Deze wet geeft regels met betrekking tot versnelde ontwikkeling en verwezenlijking van ruimtelijke en infrastructurele projecten.

Op 25 april 2013 is de Crisis\- en herstelwet via een wijzigingswet permanent gemaakt en zijn verbeteringen op het terrein van het omgevingsrecht doorgevoerd (zie kamerstukken 33\.135\).

De Chw omvat twee categorieÃ«n maatregelen:

* tijdelijke maatregelen voor afgebakende lijsten met projecten en bevoegdheden;

* wijzigingen van bijzondere wetten.

In Bijlage I van de Chw worden onder meer de volgende ruimtelijke en infrastructurele projecten genoemd, waarop de wet van toepassing is:

* zeer diverse projecten op het gebied van duurzame energie;

* gebiedsontwikkeling en werken van lokaal of regionaal belang, onderverdeeld in:

+ 1\. een bestemmingsplan voor de bouw van meer dan 11 woningen in een aaneengesloten gebied, of de herstructurering van woon\- en werkgebieden;

+ 2\. een bestemmingsplan voor de aanleg of wijziging van wegen;

+ 3\. projecten ten behoeve van de inpassing in het landschap, natuurontwikkeling of recreatiedoeleinden, waar deze samenhangen met projecten ten aanzien van de in bijlage I bedoelde projecten ten aanzien van wegen.

*Doorwerking in plangebied*

In dit geval is de Crisis\- en herstelwet van toepassing, want het voorliggende plan maakt de realisatie van meer dan 11 woningen mogelijk.

#### 4\.2 Provincie

##### 4\.2\.1 Omgevingsvisie en Omgevingsverordening

De provincie Gelderland heeft haar beleid gericht op de fysieke leefomgeving vastgelegd in de Omgevingsvisie en de bijbehorende Omgevingsverordening. Provinciale staten hebben de Omgevingsvisie op 9 juli 2014 vastgesteld en de Omgevingsverordening op 24 september 2014\. De Omgevingsvisie en de Omgevingsverordening zijn op 17 oktober 2014 in werking getreden. Periodiek actualiseert de provincie onderdelen van de Omgevingsvisie en Omgevingsverordening.

###### 4\.2\.1\.1 Omgevingsvisie

De provincie kiest er in de Omgevingsvisie voor om vanuit twee hoofddoelen bij te dragen aan gemeenschappelijke maatschappelijke opgaven. Deze zijn:

* 1\. een duurzame economische structuur;

* 2\. het borgen van de kwaliteit en veiligheid van onze leefomgeving.

De opzet van de omgevingsvisie is opgehangen aan de termen dynamisch, mooi en divers. De provincie Gelderland is een dynamische provincie in een prachtige setting, met een grote diversiteit. Dynamisch duidt op economische ontwikkelingsaspecten zoals innovatie, duurzaamheid en bereikbaarheid en hoe de provincie afspraken maakt over wonen en werken. Mooi staat voor de natuurdoelen en de kwaliteiten die de provincie wil borgen en verder wil ontwikkelen. Divers gaat over het herkennen van de regionale verschillen in maatschappelijke vraagstukken en het koesteren van de regionale identiteit.

**Provincie: Divers**

FoodValley

De gemeente Barneveld ligt in de regio FoodValley. Karakteristiek voor FoodValley zijn de toonaangevende innovatie en vakkennis op het gebied van agrofood, het aantrekkelijke vestigingsklimaat en de groene leefomgeving. De regio wil in een goede balans de specifieke kwaliteiten verder ontwikkelen. Deelaspecten daarbij zijn: werken, onderwijs, wonen, bereikbaarheid, vernieuwing landbouw, duurzaamheid en kwaliteit van de leefomgeving. De regio heeft deze doelen opgenomen in de (concept\-)Gebiedsagenda van de regio FoodValley.

Langs zes speerpunten krijgt de ambitie van Regio FoodValley verder gestalte:

â¢ Bedrijven en bedrijvigheid

â¢ Onderwijs en arbeidsmarkt

â¢ Mobiliteit en bereikbaarheid

â¢ Wonen en woningmarkt

â¢ Vernieuwing landbouwsector

â¢ Kwaliteit leefomgeving en duurzaamheid.

Ten aanzien van de in dit plan besloten ontwikkeling is met name het speerpunt 'Wonen en woningmarkt' van belang. Hierna wordt ingegaan op de binnen dit speerpunt geformuleerde thema's.

*Wonen en woningmarkt*

De regio heeft de ambitie om een aantrekkelijke en duurzame leefomgeving te bieden om de eigen bevolking en mensen van elders blijvend te binden aan de regio. Dit ook in relatie tot de ambitie om een mondiale speler op Food gebied te worden en kenniswerkers van elders bereid te vinden om zich hier te vestigen.

De regio heeft een sterke en gezonde woningmarkt. De komende vijftien jaar heeft de Regio FoodValley nog met een sterke demografische groei te maken Ã©n er sprake is van een verdergaande huishoudensverdunning. De economische en bevolkingsontwikkelingen vragen wel om onderlinge afstemming. Regionaal woningmarkt onderzoek wijst uit dat de regio FoodValley niet Ã©Ã©n samenhangende woningmarkt is. Tussen Ede, Veenendaal en Barneveld is sprake van uitwisseling van woningzoekenden die een samenhangende benadering wenselijk maakt. In het noorden is een overloopfunctie vanuit Amersfoort te zien. Afstemming van woningaantallen is gewenst om mismatch van vraag en aanbod en ongewenste concurrentie te voorkomen.

De regio signaleert verder dat alle gemeenten te maken krijgen met de gevolgen van vergrijzing en wil hiermee rekening houden binnen het beperkte woningbouwprogramma (onder andere door het bouwen van levensloopbestendige woningen). Dit is belangrijk, maar nog belangrijker is dat de regio komt tot een gezamenlijk woonbeleid waarin ook het bestaande woningaanbod wordt betrokken. Het zal immers in de toekomst meer gaan om aanpassing en kwaliteitsverbetering van het bestaande woningaanbod dan om uitbreiding via nieuwbouw.

Ook de vraag naar tijdelijke en beperkte woonruimte (spoedzoekers, gebroken gezinnen, arbeidsmigranten), waarvoor nu vaak recreatiewoningen oneigenlijk gebruikt worden moet hierbij worden betrokken. Evenals de mogelijkheden om de kwaliteit van de woonomgeving te verbeteren door burgerparticipatie.

*Doorwerking in plangebied*

In de regio FoodValley zijn in 2017 onderlinge woningbouwafspraken gemaakt, waarbij Barneveld voor de periode 2017\-2027 maximaal zo'n 3\.500 woningen mag groeien, mede vanwege een zekere overloop vanuit regio Amersfoort.

Door middel van het project 'Faseren en doseren woningmarkt Barneveld' wordt jaarlijks een actueel beeld van het planaanbod voor de komende vier jaar gegeven, waarbij ook een beeld wordt geschetst van de aantallen op te leveren woningen per kern, alsmede de differentiatie van deze nieuwbouw in termen van prijsklassen, eigendomsverhoudingen en bouwvorm (gestapeld of grondgebonden). Ook wordt een beeld geschetst van de mate waarin voor bepaalde doelgroepen wordt gebouwd, om zo vraag en aanbod meer met elkaar in overeenstemming te brengen.

De realisatie van de in dit plan opgenomen koopappartementen en sociale huurappartementen (wooneenheden) past binnen de totale woningbouwprogrammering van Barneveld en de afspraken daaromtrent in regio FoodValley.

De voorgestelde ontwikkeling past binnen de gestelde ambitie(s) van regio FoodValley.

**Provincie: Dynamisch**

Stedelijke ontwikkelingen

Voor de verwezenlijking van het bestemmingsplan is het van belang om vast te stellen dat in de nieuwe Omgevingsvisie de vastgestelde contouren van stedelijke vernieuwing zijn losgelaten. De sturing en beoordeling van plannen wordt in de nieuwe Omgevingsvisie hoofdzakelijk gebaseerd op de ladder voor duurzame verstedelijking en het woningbouwprogramma of het Regionaal Programma Bedrijventerreinen.

De locatie valt binnen bestaand stedelijk gebied. De provincie hanteert voor de bepaling van het bestaand stedelijk gebied de definitie uit het Bro: 'bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur'.

De voorgenomen ontwikkeling heeft betrekking op wonen. De provincie en haar partners streven er naar om vraag en aanbod op de woningmarkt met elkaar in balans te brengen en te houden. In de Regionale Woonagenda agenderen alle betrokken partijen in een regio de regionale opgaven op het gebied van wonen. Zij maken afspraken over wat zij hieraan gaan doen.

*Doorwerking in plangebied*

De voorgenomen ontwikkeling past binnen de onderlinge woningbouwafspraken die in 2017 in de regio FoodValley zijn gemaakt. Barneveld mag voor de periode 2017\-2027 maximaal zo'n 3\.500 woningen groeien, mede vanwege een zekere overloop vanuit de regio Amersfoort.

Door middel van het project 'Faseren en doseren woningmarkt Barneveld' wordt jaarlijks een actueel beeld van het planaanbod voor de komende vier jaar gegeven, waarbij ook een beeld wordt geschetst van de aantallen op te leveren woningen per kern, alsmede de differentiatie van deze nieuwbouw in termen van prijsklassen, eigendomsverhoudingen en bouwvorm (gestapeld of grondgebonden). Voor de periode 2017 t/m 2020 is een programma van ruim 2\.300 woningen voorzien. Het voorgenomen woningbouwprogramma past binnen de gemaakte woningbouwafspraken.

In paragraaf 5\.7 Ladder voor duurzame verstedelijking is nader ingegaan op de toepassing van de ladder voor duurzaam verstedelijking bij de ontwikkeling van het woningbouwplan.

**Provincie: Mooi**

Natuur

Gelderland streeft naar het veiligstellen van de verscheidenheid (biodiversiteit) en kwaliteit van de Gelderse natuur. Hiertoe zet de provincie zich in op de realisatie van een compact en hoogwaardig stelsel van onderling verbonden natuurgebieden. Dit wil de provincie bereiken door de bestaande natuur in het Gelders Natuurnetwerk (GNN) te beschermen en de samenhang te versterken door het uitbreiden van natuurgebieden in het GNN en het aanleggen van verbindingszones in de Groene Ontwikkelingszone (GO).

Het plangebied aan de Schoutenstraat in Barneveld ligt niet in het GNN of de GO.

###### 4\.2\.1\.2 Omgevingsverordening

De Omgevingsverordening richt zich net zo breed als de Omgevingsvisie op de fysieke leefomgeving in de provincie Gelderland. Dit betekent dat alle regels die betrekking hebben op de fysieke leefomgeving opgenomen zijn in de Omgevingsverordening. De Omgevingsverordening Gelderland heeft de status van ruimtelijke verordening, milieuverordening, waterverordening en verkeersverordening. De 'Ruimtelijke Verordening Gelderland' en de 'Ruimtelijke Verordening Gelderland, eerste herziening', zijn ingetrokken.

De Omgevingsverordening is met ingang van 17 oktober 2014 in werking getreden. In deze verordening is bepaald dat het tijdstip waarop een bestemmingsplan in elk geval in overeenstemming met deze Omgevingsverordening moet zijn vastgesteld, wordt gesteld op de dag nadat de verordening twee jaar geldt. De provincie actualiseert regelmatig de Omgevingsverordening.

In de Omgevingsverordening is het plangebied opgenomen op de kaarten:

* Kaart 3: Regels Glastuinbouw; er geldt een tijdelijk verbod voor hervestiging, nieuwvestiging of uitbreiding van glastuinbouw.

* Kaart 6: Regels Water en Milieu; het gebied behoort tot de 'intrekgebieden'.

*Doorwerking in plangebied*

Vanuit de kaarten behorend bij de Omgevingsverordening volgen geen specifieke aanduidingen die relevant zijn voor de voorliggende ontwikkeling.

Het plan is in overeenstemming met de verordening.

#### 4\.3 Waterschap

*Waterbeheerprogramma 2016\-2021 Waterschap Vallei en Veluwe*

Op 1 januari 2016 is het Waterbeheerprogramma 2016 \- 2021 'Partnerschap als watermerk' van Waterschap Vallei en Veluwe in werking getreden. Het waterschap stelt in het waterbeheerprogramma dat de huidige wateropgaven zo complex zijn, dat alleen een aanpak samen met partnerorganisaties en inwoners zorgt voor de gewenste resultaten en de beste oplossingen. Daarom kan en wil het waterschap niet alleen opereren in het behalen van zijn doelen en hecht daarom groot belang aan de samenwerking met zijn partners in de regio. Samen met inwoners, ondernemers en andere organisaties wil het waterschap werken aan een duurzame waterzuivering van afvalwater en toekomstgericht beheer van onze dijken en waterwegen zodat iedereen tegen aanvaardbare kosten veilig kan wonen, werken en recreÃ«ren. Daarbij wil Waterschap Vallei en Veluwe de goede waterhuishoudkundige voorwaarden scheppen voor zowel inwoners, bedrijven, natuur en landbouw.

Een belangrijke ontwikkeling waar het waterschap op anticipeert is het veranderende klimaat. Deze verandering zal leiden tot meer extreme weersituaties: perioden van veel neerslag met kans op wateroverlast en perioden van droogte met kans op watertekorten. Om goed voorbereid te zijn, wil het waterschap het watersysteem robuuster maken door meer ruimte voor wateren te reserveren, zowel binnen de bebouwde kom als in het buitengebied. Het waterschap wil de effecten van klimaatverandering beperken door het vasthouden van water, het inrichten en beheren van robuuste watersystemen en het inrichten van een beperkt aantal waterbergingsgebieden. Afkoppelen van relatief schoon hemelwater van het riool is een belangrijke maatregel om overbelasting van het riool en een te snelle afvoer te voorkomen.

Daarnaast wil het waterschap negatieve effecten op de kwaliteit van oppervlaktewater, grondwater en bodem voorkomen, evenals negatieve effecten op beschermde flora en fauna.

*Doorwerking in plangebied*De bevindingen en resultaten van de watertoets zijn beschreven in de waterparagraaf (Â§ 5\.15).

#### 4\.4 Gemeente

##### 4\.4\.1 Structuurvisie Kernen Barneveld 2022

De gemeenteraad heeft op 22 november 2011 de "Structuurvisie Kernen Barneveld 2022" vastgesteld. De structuurvisie legt de gemeentelijke visie op de toekomstige ruimtelijke ontwikkeling van het eigen grondgebied vast. Het bestemmingsplan zal hier binnen moeten passen. De structuurvisie bevat een uitvoeringsprogramma. Hierin laat de gemeente zien hoe het voorgenomen beleid gerealiseerd zal worden. In de structuurvisie is een groot aantal ruimtelijke projecten opgenomen, waarvoor investeringen in de openbare ruimte noodzakelijk zijn. Ook is er een groot aantal lopende en potentiÃ«le bouwmogelijkheden.

Uit de kaart behorende bij de structuurvisie blijkt dat de planlocatie in een gebied ligt dat is aangeduid als 'groene scheg met maatschappelijke functies'.

In Barneveld wordt ingezet op groene scheggen, om het contact tussen kern en buitengebied te behouden en om een betekenisvolle groenstructuur te realiseren die bestaande elementen met elkaar verbindt. Een groene scheg wil niet zeggen dat er geen gebouwen mogen worden gerealiseerd. Het gebied moet in zijn geheel wel een groene uitstraling behouden en een verbindende functie kunnen vervullen.

De planlocatie betreft een inbreidingslocatie en wordt omringd door woningen en schoolgebouwen. De invulling met woningbouw en een zorginstelling past binnen de gemeentelijke visie en binnen de uit te werken bestemming.

![afbeelding "i_NL.IMRO.0203.1447-0002_0007.png"](i_NL.IMRO.0203.1447-0002_0007.png)

afbeelding 7: uitsnede visiekaart Structuurvisie Kernen 2022

##### 4\.4\.2 Woonvisie Barneveld 2017\-2021 en regionale bouwafspraken, Faseren en doseren woningmarkt en Verordening doelgroepen sociale woningbouw en middenhuur gemeente Barneveld

In december 2016 heeft de raad de Woonvisie 2017\-2021 'Samen werken aan Wonen' met doorkijk tot 2025 en verder, vastgesteld. In de woonvisie is een streefprogramma woningbouw opgenomen om te voorzien in de woningbehoefte van de hier woonachtige en werkzame bevolking.

Er is een nieuwbouwprogramma van gemiddeld 400 woningen per jaar (als uitbreiding) opgenomen (met een bandbreedte van 360 tot 440 woningen), waarvan gemiddeld 30% ten behoeve van goedkope woningen (sociale huur en goedkope koop tot â¬ 175\.000\), 32,5% middeldure woningen (midden dure huur tot â¬ 950 en koop tot â¬ 250\.000\) en 37,5 % duurdere woningen vanaf â¬ 250\.000\. In regio Foodvalley zijn in 2017 onderlinge woningbouwafspraken gemaakt, waarbij Barneveld voor de periode 2017\-2027 maximaal zo'n 3\.500 woningen mag groeien, mede vanwege een zekere overloop vanuit regio Amersfoort. In Barneveld is vooral in het eerste tijdvak (2017 t/m 2021\) sprake van een grotere woningbehoefte dan in de tweede 5\-jaarsperiode, als gevolg van natuurlijke groei en migratie.

Door middel van het project 'Faseren en doseren woningmarkt Barneveld' wordt jaarlijks een actueel beeld van het planaanbod voor de komende vier jaar gegeven, waarbij ook een beeld wordt geschetst van de aantallen op te leveren woningen per kern, alsmede de differentiatie van deze nieuwbouw in termen van prijsklassen, eigendomsverhouding en bouwvorm (gestapeld of grondgebonden). Ook wordt een beeld geschetst van de mate waarin voor bepaalde doelgroepen wordt gebouwd (zoals starters, ouderen of mensen met een beperking) om zo vraag en aanbod meer met elkaar in overeenstemming te brengen. Voor de periode 2017 t/m 2020 is een programma van ruim 2\.300 woningen voorzien. De ervaring leert dat hiervan circa 75% daadwerkelijk in de genoemde periode wordt gerealiseerd, gemiddeld betekent dit zo'n 435 woningen per jaar. Dit is geheel in lijn met de vastgestelde woonvisie en gemaakte woningbouwafspraken.

Sinds 1 januari 2018 is de Verordening doelgroepen sociale woningbouw en middenhuur gemeente Barneveld van kracht. Deze verordening ziet toe op sturing van de totale woningvoorraad en het bereikbaar houden van een deel van de woningvoorraad voor lage en midden inkomensgroepen. Het gaat daarbij om drie categorieÃ«n: sociale huurwoningen, goedkope koopwoningen (prijsgrens â¬ 175\.000 in 2018\) en middendure huurwoningen (prijsgrens van â¬ 950,\- in 2018\).

In bestemmingsplannen en overeenkomsten met marktpartijen kan voor een bepaalde minimale tijdsduur de ingebruikname van sociale huurwoningen (10 jaar), goedkope koop (1 jaar met boetebeding tot 10 jaar) en middendure huurwoningen (10 jaar) worden vastgelegd evenals de maximale hoogte van de huur\- en koopprijs. Verder is een zekere prijs\-/kwaliteitsverhouding geformuleerd om in relatie tot de hoogte van de huur\- of koopprijs toch een minimale woninggrootte te garanderen. Daarbij is ook aangegeven dat deze drie woningcategorieÃ«n met voorrang aan bepaalde lage en middeninkomensgroepen moeten worden aangeboden om zo tot een rechtvaardige verdeling van de woningvoorraad te komen. Voor middendure huurwoningen en goedkope koopwoningen ligt deze inkomensgrens voor huishoudens op â¬ 50\.000, voor sociale huurwoningen is de grens vanuit de Woningwet van belang (in 2018 is dit â¬ 41\.056\). Prijs\- en inkomensgrenzen worden geÃ¯ndexeerd conform de bepalingen in de verordening.

*Doorwerking in plangebied*

De realisatie van 30 sociale huurappartementen past binnen de koers van de gemeente Barneveld om voldoende sociale woningbouw te blijven aanbieden en het marktaandeel binnen de totale voorraad op minimaal 20% te houden.

De 30 sociale huurappartementen voor Philadelphia zijn bedoeld als vervangende huisvesting voor de appartementen aan de Columbusstraat. Deze enigszins gedateerde appartementen kunnen opnieuw worden ingezet als betaalbare huisvesting voor de reguliere woningmarkt.

Alle 23 duurdere koopappartementen zijn tenminste 80 mÂ² groot. Op verschillende locaties in de kern Barneveld worden de komende jaren woningbouwontwikkelingen gerealiseerd. Voor de eerstkomende jaren is het appartementenprogramma niet groot en is er marktruimte om deze duurdere appartementen op de markt te brengen. De realisatie van deze koopappartementen in 2018 en oplevering in 2019 past binnen de totale woningbouwprogrammering van Barneveld en de afspraken daaromtrent in de regio.

##### 4\.4\.3 Waterplan Barneveld (2005\) en Hemelwaterplan 2017\-2020 'Klimaatactief!'

Het Waterplan geeft een integrale watervisie op het verhogen van de gebruikswaarde en belevingswaarde van water. Door een verantwoord gebruik en duurzame ontwikkeling van het water kan ook in de toekomst gebruik worden gemaakt van een gezond watersysteem. De volgende ambities worden genoemd:

* Vasthouden en/of vertraagd afvoeren van hemelwater.

* Het scheiden van vuil en schoon water. Bij nieuwbouw het hemelwater van schone oppervlakken niet op de riolering lozen en bij voorkeur lokaal gebruiken, infiltreren of lozen op oppervlaktewater. In bestaand gebied hemelwater afkoppelen van het gemengd riool indien technisch en financieel haalbaar.

* De afvoer van schoon hemelwater vindt bovengronds plaats.

* Rioolwateroverstorten beperken om de doelstellingen voor waterkwaliteit te bereiken.

In het plan is een concrete doelstelling opgenomen: in 2025 is 10% van het verharde oppervlak afgekoppeld van de gemengde riolering (referentiejaar 2005\). Dit betreft 18 ha. afkoppelen. In het Hemelwaterbeleidsplan is deze doelstelling uitgewerkt in concrete maatregelen.

Het Hemelwaterplan 2017\-2020 'Klimaatactief!' richt zich op een duurzame omgang met hemelwater. Het geeft aan wat het gemeentelijk beleid is ten aanzien van afstromend hemelwater in bestaande situaties en bij nieuwe ontwikkelingen. Het plan zet in op een integrale benadering en meervoudige inrichting van totale openbare ruimte. Barneveld gaat aan de slag met het waterbestendig inrichten van de openbare ruimte om bestand te zijn tegen klimaatverandering.

*Doorwerking in plangebied*De bevindingen en resultaten van de watertoets zijn beschreven in de waterparagraaf (Â§ 5\.15).

### Hoofdstuk 5 RANDVOORWAARDEN

#### 5\.1 Bodem

##### 5\.1\.1 Bodemkwaliteit

In het kader van de bestemmingsplanprocedure is beoordeeld of de milieuhygiÃ«nische bodemkwaliteit ter plaatse van het plangebied voldoet aan de eis van financiÃ«le uitvoerbaarheid en uit oogpunt van volksgezondheid en milieu aanvaardbaar mag worden geacht voor het beoogde gebruik.

In oktober 2011 is een verkennend bodemonderzoek uitgevoerd, zie bijlage 1, waarin deellocatie A het voorliggende plangebied betreft. Voor de planlocatie luidt de hypothese 'onverdacht'. Dit onderzoek is inmiddels zeven jaar oud, maar binnen de planlocatie hebben nadien geen activiteiten plaatsgevonden die de bodemkwaliteit negatief hebben kunnen beÃ¯nvloeden.

Op basis daarvan zijn er geen risico's te verwachten voor de beoogde bestemming en het gebruik.

#### 5\.2 Cultuurhistorie

Sinds januari 2012 hebben gemeenten op grond van het Besluit ruimtelijke ordening (Bro) de opdracht om bij het opstellen van bestemmingsplannen rekening te houden met cultuurhistorische waarden. Daar waar het voor de archeologie al gemeengoed is gaat het dus ook gelden voor andere aspecten van de cultuurhistorie. Rekening houden met cultuurhistorie impliceert dat bekend moet zijn wat er voor waarden aanwezig zijn. Dit betekent dat naast archeologie, ook een beschrijving moet worden gegeven van de historische (steden)bouwkunde en historische geografie. Door cultuurhistorie een plek te geven in procedures op het gebied van ruimtelijke ordening wordt ook bereikt dat de aandacht niet uitsluitend uitgaat naar individuele objecten (de aangewezen monumenten), maar juist de samenhang tussen gebouwen en hun omgeving.

##### 5\.2\.1 Archeologie

###### 5\.2\.1\.1 Archeologie lage verwachting

Er moet rekening worden gehouden met de in de grond aanwezige dan wel te verwachten monumenten. Voor het maken van een weloverwogen belangenafweging is minimaal een archeologisch bureauonderzoek nodig. Voor de gehele gemeente is een archeologische beleidsadvieskaart opgesteld, welke gezien kan worden als een beknopt bureauonderzoek. Uit de 'archeologische waarden\- en verwachtingskaart' van de gemeente blijkt dat voor het perceel aan de Schoutenstraat (naast 109\) een lage archeologische verwachting geldt. De gemeenteraad heeft op 28 september 2010 besloten dat voor deze zone nader archeologisch onderzoek noodzakelijk is bij een oppervlakte van 10\.000 mÂ² of groter voor grondverstorende werkzaamheden dieper dan 30 cm. Het project valt onder deze vrijstelling zodat geen nader onderzoek noodzakelijk is.

Indien bij de uitvoering van de werkzaamheden onverwacht toch archeologische resten worden aangetroffen, dan is conform artikel 5\.10 van de Erfgoedwet melding van de desbetreffende vondsten bij de minister (namens deze de RCE) verplicht.

##### 5\.2\.2 Historische (steden)bouwkundige waarden

Binnen het plangebied bevinden zich geen historische (steden)bouwkundige waarden (zoals molens, bruggen, etc.).

##### 5\.2\.3 Historisch\-geografische waarden

Het plangebied ligt ingeklemd tussen de huidige Thorbeckelaan en de Barneveldse Beek. Beide elementen vormden van oudsher structuurgevende onderdelen van het cultuurlandschap dat in de negentiende eeuw gerekend kan worden tot een (kleinschalig) kampenlandschap.

Door de jongere stedebouwkundige ontwikkelingen zijn oudere landschappelijke relicten grotendeels verdwenen. Alleen aan de noordzijde en westzijde (buiten het plangebied) herinneren bomenrijen nog aan de houtwallen die in de negentiende eeuw het gebied kenmerkten. De landerijen behoorden hoofdzakelijk bij boerderij Borgeler. Het gebied is in de afgelopen decennia ingrijpend veranderd door de bouw van o.a. schoolgebouwen en de daarmee samenhangende ontsluiting en herverkaveling. Het gebied heeft als gevolg van bovengenoemde ontwikkelingen geen waardevolle cultuurlandschappelijke karakteristieken.

#### 5\.3 Ecologie

De belangrijkste wet voor natuurbescherming in Nederland is de Wet natuurbescherming. Deze wet is op 1 januari 2017 in werking getreden. De Europese Vogelrichtlijn en de Habitatrichtlijn zijn vertaald in deze wet.

De Wet natuurbescherming vervangt de Natuurbeschermingswet 1998, de Flora\- en faunawet en de Boswet.

Daarnaast is qua ecologie ook het Gelders Natuurnetwerk en de Gelderse Ontwikkelingszone van belang.

##### 5\.3\.1 Wet natuurbescherming

###### 5\.3\.1\.1 Gebiedsbescherming

Hoofdstuk 2 van de Wet natuurbescherming regelt de bescherming van speciale beschermingszones ter uitvoering van de Vogelrichtlijn en de Habitatrichtlijn. Zo'n speciale beschermingszone wordt aangeduid als âNatura 2000\-gebiedâ.

De Wet natuurbescherming bepaalt vervolgens wat er wÃ©l en niet mag in zo'n Natura 2000\-gebied. Ook zijn er bijzondere nationale natuurgebieden.

Op 27 juni 2014 is de aanwijzing van het gebied Veluwe als speciale beschermingszone onder de Habitatrichtlijn in werking getreden. Tevens is met dit besluit het besluit tot de aanwijzing van Veluwe als speciale beschermingszone onder de Vogelrichtlijn, inclusief de daarbij behorende Nota van toelichting, gewijzigd. Deze twee genoemde speciale beschermingszones vormen samen het Natura 2000\-gebied Veluwe, waarbij instandhoudingsdoelstellingen zijn toegevoegd.

Het plangebied ligt niet in (de nabijheid van) een Natura 2000\-gebied.

###### 5\.3\.1\.2 Soortenbescherming

Hoofdstuk 3 van de Wet natuurbescherming beschermt bepaalde plant\- en diersoorten in Natura 2000\-gebieden, bijzondere nationale natuurgebieden Ã©n daarbuiten. Er gelden drie beschermingsregimes, te weten voor vogels (Vogelrichtlijn), soorten onder de Habitatrichtlijn (bijlage IV, onderdeel a Habitatrichtlijn, dan wel bijlage II bij het Verdrag van Bern of bijlage I bij het Verdrag van Bonn) en andere (nationale) soorten. Â

Om te beoordelen of de beschermde soorten in het plangebied van dit uitwerkingsplan aanwezig zijn, is de locatie op 30 november 2017 bezocht door een flora\- en faunacontroleur.

Het in te richten perceel bestaat verreweg voor het grootste gedeelte uit een vrijelijk te betreden, door algemene soorten grassen en kruiden overwoekerd, braakliggend terrein. Een gedeelte van het terrein bestaat uit een, met gebroken puin halfverharde parkeerplaats met toegangsweg.

Vanwege het ontbreken van een voor nader beschermde (flora\-, fauna\-)soorten, geschikt biotoop, zijn hier geen beschermde vaatplanten of faunasoorten te verwachten.

Ongeveer midden in het terrein en aan de westzijde ligt een voornamelijk ondiepe begroeide greppel/sloot. Ook hier zijn geen beschermde soorten te verwachten.

Binnen het plangebied staan momenteel drie bomen. Alle drie de bomen zijn op aanwezigheid van jaarrondbeschermde vaste rust\- of verblijfplaatsen van vogels of zoogdieren onderzocht. Vanwege het ontbreken van horsten in de kruinen en holtes in de stammen, zijn dergelijke verblijfplaatsen niet aanwezig. Ook vormen de bomen geen lijnvorm (geen vliegroute van vleermuizen) en kan effect op foerageergebied van vleermuizen worden uitgesloten.

*Algemene zorgplicht*Voor de uitvoering van werkzaamheden geldt de algemene zorgplicht. Alle broedende vogels, hun broedplaatsen Ã©n de functionele omgeving van de broedplaatsen zijn beschermd tijdens de broedperiode. Het verwijderen van bomen en struiken dient gezien te worden als een voor vogels verstorende activiteit en dient buiten het vogelbroedseizoen plaats te vinden. Verstorende werkzaamheden dienen niet tijdens de broedperiode (grofweg maart \- augustus) uitgevoerd te worden, tenzij geconstateerd is dat er geen vogelbroedgeval aanwezig is.

Een ieder is verplicht om voldoende zorg in acht te nemen voor Natura 2000\-gebieden, bijzondere nationale natuurgebieden en voor in het wild levende dieren en planten en hun directe leefomgeving.

###### 5\.3\.1\.3 Houtopstanden

De bescherming van houtopstanden conform hoofdstuk 4 van de Wet natuurbescherming heeft als doel om het aanwezige areaal bossen en beplanting in Nederland te behouden. Daarmee wordt de functie van bossen en beplantingen gegarandeerd als habitat voor dieren en planten, als recreatiegebied en als groene long.

Onder houtopstanden vallen alle zelfstandige eenheden van bomen, boomvormers, struiken, hakhout of griend, van een oppervlakte van tien are of meer of een bomenrij die twintig (of meer) bomen omvat. Voor het kappen of rooien van een houtopstand geldt een meld\- en herplantplicht wanneer de houtopstand buiten de vastgestelde bebouwde kom ligt. De Wet natuurbescherming beschermt geen houtopstanden binnen de bebouwde kom.

Een herplantplicht is hier niet aan de orde. Het plangebied is gelegen binnen de bebouwde kom. Bescherming van houtopstanden op basis van de Wet natuurbescherming is daarom niet aan de orde.

Geconcludeerd kan worden dat de Wet natuurbescherming uitvoering van het onderhavige plan niet in de weg staat.

##### 5\.3\.2 Gelders Natuurnetwerk en Groene Ontwikkelingszones

Het plangebied ligt niet binnen de (voormalige) Ecologische Hoofdstructuur (EHS). Het Natuurnetwerk Nederland (NNN) is de opvolger van de EHS. Met het bestuursakkoord Natuur is de realisatie en het beheer van het NNN de verantwoordelijkheid van de provincies geworden.

In de periode tot 2027 willen Rijk en provincies een forse extra stap zetten op weg naar realisatie van de doelen van de Vogelrichtlijn, Habitatrichtlijn en de Kaderrichtlijn Water. Hierbij moet maximale synergie worden bereikt tussen natuur\- en watermaatregelen. De provincies geven elk in hun eigen provincie uitwerking aan het natuurbeleid op basis van het Natuurpact.

Voor de EHS uit de Structuurvisie Gelderland zijn in de Omgevingsvisie twee nieuwe natuurcategorieÃ«n in de plaats gekomen: het Gelders Natuurnetwerk (GNN) en de Groene Ontwikkelingszone (GO.) Het plangebied ligt echter niet in het GNN of de GO. Derhalve vormt dit geen belemmering.

#### 5\.4 Externe veiligheid

**Doel**

Externe veiligheid gaat over het beperken en beheersen van risico's en effecten van calamiteiten, en over het bevorderen van de veiligheid van personen in de omgeving van activiteiten (bedrijven en transport) met gevaarlijke stoffen. Dat gebeurt door te voorkomen dat te dicht bij gevoelige bestemmingen activiteiten met gevaarlijke stoffen plaatsvinden, door de zelfredzaamheid te bevorderen en door de calamiteitenbestrijding te optimaliseren.

In deze paragraaf wordt ingegaan op externe veiligheid in relatie tot verschillende risicovolle bronnen en/of objecten in en nabij het plangebied. Eerst wordt het wettelijk kader op nationaal niveau beschreven, daarna het gemeentelijk beleid en vervolgens overige wet\- en regelgeving die voor het plangebied relevant is. Tot slot wordt zonodig het groepsrisico verantwoord.

**Wettelijk kader**

Op nationaal niveau zijn verschillende wetten en regels ten aanzien van externe veiligheid. Voor bedrijven geldt het Besluit externe veiligheid inrichtingen (BEVI; oktober 2004\). Voor transport is het Besluit externe veiligheid transportroutes van toepassing (Bevt: april 2015\). Voor buisleidingen moet worden getoetst aan het Besluit externe veiligheid buisleidingen (Bevb; januari 2015\). Bij externe veiligheid wordt onderscheid gemaakt tussen Plaatsgebonden risico en Groepsrisico.

*Plaatsgebonden Risico (PR)*

Dit is een maat voor de kans dat iemand dodelijk getroffen kan worden door een calamiteit met een gevaarlijke stof. De gestelde norm is een ten minste in acht te nemen grenswaarde (PR 10\-6/jaar) die niet mag worden overschreden ten aanzien van 'kwetsbare objecten', alsmede een zoveel mogelijk te bereiken richtwaarde (PR 10\-6/jaar) ten aanzien van 'beperkt kwetsbare objecten';

*Groepsrisico (GR*)

Dit is een maat voor de kans dat een grotere groep tegelijkertijd dodelijk getroffen kan worden door een calamiteit met gevaarlijke stoffen. Voor het groepsrisico geldt een verantwoordingsplicht.

*Plasbrandaandachtsgebied (PAG)*

Binnen het werkveld externe veiligheid wordt sinds jaren gewerkt met twee risiconormen, het plaatsgebonden risico en het groepsrisico. Bij de ontwikkeling van het Basisnet is hieraan een derde voorwaarde toegevoegd: het plasbrandaandachtsgebied (PAG). Hiermee wordt het effectgebied weergegeven van het scenario met de grootste kans van voorkomen: de plasbrand. In deze gebieden moet er in samenhang met mogelijkheden van plasbrandbestrijding en bouwtechnische maatregelen beargumenteerd worden waarom er gebouwd wordt.

*Basisnet vervoer gevaarlijke stoffen*

Op 1 april 2015 is het Basisnet vervoer gevaarlijke stoffen van kracht geworden. Dit Basisnet geeft aan over welke routes (spoor, water en weg) gevaarlijke stoffen worden vervoerd. Het Basisnet spoor heeft betrekking op het vervoer van gevaarlijke stoffen over het hoofdspoorwegennet. Op basis van de wet\- en regelgeving omtrent het Basisnet worden, rekening houdend met te verwachten groei van vervoer van gevaarlijke stoffen door Nederland en verdichting van de ruimte naast het spoor (binnen een afstand van 200 m van het spoor) in met name stedelijke kernen, afspraken gemaakt over de risicoruimte.

*Beleidsvisie externe veiligheid*

In 2009 heeft de gemeente Barneveld de 'Beleidsvisie externe veiligheid' vastgesteld. In deze visie is onder meer vastgelegd hoe in Barneveld nabij risicobronnen zal worden omgegaan met het veiligstellen van een acceptabel niveau van risico's externe veiligheid en beheersbaarheid.

**Beoordeling risicobronnen**

In de nabijheid van het plangebied, aan de westkant en ten zuiden van de beek, ligt een aardgastransportleiding. De ligging van de leiding is weergegeven in afbeelding 8\. De beoogde locatie van de appartementen ligt op grofweg 70 tot 130 meter van de aardgastransportleiding.

![afbeelding "i_NL.IMRO.0203.1447-0002_0008.png"](i_NL.IMRO.0203.1447-0002_0008.png)

afbeelding 8: ligging aardgastransportleiding

In 2014 is reeds onderzoek gedaan in het kader van externe veiligheid, waarbij zowel het plaatsgebonden risico als het groepsrisico is onderzocht. Het onderzoeksrapport is bijgevoegd als bijlage 4. Hieruit blijkt dat het plan voldoet aan de grens\- en richtwaarden voor het plaatsgebonden risico. Het groepsrisico neemt als gevolg van de ontwikkeling toe met meer dan 10% maar blijft lager dan 0,1 maal de oriÃ«ntatiewaarde.

Op basis van dit onderzoek heeft de Veiligheids\- en Gezondsheidsregio Gelderland\-Midden (hierna: VGGM) een advies uitgebracht. Door de VGGM is in oktober 2017 opnieuw een advies uitgebracht in het kader van externe veiligheid. Beide adviezen zijn bijgevoegd onder bijlage 5.

Het aspect externe veiligheid vormt geen belemmering voor onderhavig uitwerkingsplan.

#### 5\.5 Geluid

De basis voor de ruimtelijke afweging van geluid is de Wet geluidhinder (Wgh). Bij verlening van de omgevingsvergunning of het vaststellen van een bestemmingsplan komen in de volgende gevallen de regels van deze wet aan de orde: het bestemmen van gronden voor nieuwe geluidgevoelige objecten (bijvoorbeeld woningen en onderwijsgebouwen) binnen zones langs (spoor\-)wegen en zones rondom industrieterreinen; het bestemmen van gronden voor de aanleg van nieuwe, dan wel reconstructie van gezoneerde (spoor\-)wegen; het bestemmen van gronden voor (nieuwe) industrieterreinen waar zich grote lawaaimakers kunnen vestigen en herziening van zonegrenzen van industrieterreinen.

De Wet geluidhinder gaat uit van zones langs (spoor\-)wegen en zones bij industrieterreinen. Het gebied binnen deze zone geldt als akoestisch aandachtsgebied waar, voor bouwplannen en bestemmingsplannen, een akoestische toetsing uitgevoerd dient te worden. De geluidbelasting op de gevels van nieuwe geluidgevoelige bestemmingen mag in principe niet meer bedragen dan de voorkeursgrenswaarde. Indien de geluidbelasting op de gevel hoger is dan de voorkeursgrenswaarde kan onder bepaalde voorwaarden een verzoek worden gedaan tot vaststelling van een hogere waarde. Hierbij mag de geluidbelasting de uiterste grenswaarde niet overschrijden. De voorkeursgrenswaarde en uiterste grenswaarde voor nieuwe of bestaande geluidgevoelige bestemmingen verschillen per geluidsbron. In geval van nieuwe geluidgevoelige bestemmingen binnen zones langs wegen of spoorwegen, of binnen de zone van een industrieterrein, is akoestisch onderzoek vereist.

**Beoordeling**

De nieuwe woonfunctie is op grond van de Wet geluidhinder aangewezen als geluidgevoelige bestemming. Daarom dient de geluidbelasting vanwege het wegverkeer te worden getoetst aan de grenswaarden uit de Wet geluidhinder in samenhang met het geldende geluidsbeleid "Beleidsregels hogere grenswaarden Wet geluidhinder Barneveld 2009".

Nabij de planlocatie liggen enkele drukke wegen. Door SPA WNP ingenieurs is een akoestisch onderzoek naar het wegverkeerslawaai uitgevoerd. Het onderzoeksrapport is bijgevoegd onder bijlage 2. Uit het onderzoek blijkt dat de geluidbelasting ten gevolge van het wegverkeer op de Thorbeckelaan op alle drie de gebouwen hoger is dan de voorkeursgrenswaarde van 48 dB, maar lager dan de maximale ontheffingswaarde van 63 dB. De geluidbelasting ten gevolge van het wegverkeer van de Schoutenstraat is alleen bij de twee appartementengebouwen hoger dan de voorkeursgrenswaarde, maar de geluidbelasting blijft ook hier onder de maximale ontheffingswaarde. De geluidbelasting van de Mr. Troelstralaan blijft bij alle drie de beoogde gebouwen onder de voorkeursgrenswaarde van 48 dB.

Om medewerking te kunnen verlenen aan het bouwplan zullen hogere waarden in het kader van de Wet geluidhinder vastgesteld moeten worden. Uit de maatregelenstudie is gebleken dat er maatregelen getroffen kunnen worden, maar dat deze niet afdoende zullen zijn. Daarnaast werpen zij bezwaren op financiÃ«le, fysieke en stedenbouwkundige gronden.

Het plan voldoet niet geheel aan het gemeentelijk geluidsbeleid "Beleidsregels hogere grenswaarden Wet geluidhinder Barneveld 2009". In dit beleid is in artikel 7 vastgelegd dat een woning ten minste Ã©Ã©n geluidsluwe zijde moet hebben. In artikel 8 is vastgelegd dat een woning ten minste Ã©Ã©n slaapkamer moet hebben aan de geluidsluwe zijde en dat de buitenruimte van de woning (indien dit aan de orde is) ook gelegen moet zijn aan de geluidsluwe zijde. Het geluidsniveau in de buitenruimte mag niet meer dan 5 dB hoger zijn dan bij de geluidsluwe gevel. In het voorliggende plan wordt deels niet voldaan aan de artikelen 7, 8 en 11\. In artikel 10 van de beleidsregels staat dat burgemeester en wethouders in uitzonderlijke gevallen kunnen besluiten geen uitvoering te geven aan het gestelde in deze artikelen.

Door SPA WNP ingenieurs is een aanvullende notitie opgesteld in het kader van de benodigde hogere waarden, waarbij is getoetst aan het gemeentelijk geluidsbeleid. De aanvullende notitie is bijgevoegd onder bijlage 3. Hieruit blijkt dat de benodigde hogere waarden in dit geval acceptabel zijn. De initiatiefnemer heeft al het mogelijke gedaan om geluidhinder te beperken en daarmee is invulling gegeven aan het uitgangspunt van het gemeentelijk geluidbeleid. Onder meer is de woningindeling van een aantal appartementen aangepast, zodat die appartementen ten minste Ã©Ã©n slaapkamer hebben aan de geluidsluwe zijde.

De procedure voor het vaststellen van hogere waarden loopt parallel aan de procedure voor het vaststellen van het uitwerkingsplan.

Er zijn vanuit het aspect geluid geen belemmeringen voor de uitvoering van het onderhavige plan.

#### 5\.6 Geur

Bij de voorbereiding van een ruimtelijk plan toetst het bevoegde gezag enerzijds of in het plangebied een qua geur acceptabel woon\- en leefklimaat gegarandeerd is. Anderzijds is het uitgangspunt dat met het plan de omliggende bedrijven niet vergaand in hun ontwikkelingsmogelijkheden mogen worden beperkt.

Uitgangspunt voor de toetsing zijn de normen zoals die in of op grond van de Wet geurhinder en veehouderij (Wgv) zijn vastgelegd. De Wgv maakt het mogelijk om bij verordening af te wijken van de wettelijke geurnormen. De gemeente Barneveld heeft van die mogelijkheid gebruik gemaakt. De Verordening geurhinder en veehouderij is in werking getreden op 18 oktober 2008, waarbij voor een aantal aangegeven delen van het grondgebied van Barneveld andere normen dan de wettelijke zijn vastgesteld.

**Beoordeling**

In de omgeving van het plangebied is Ã©Ã©n veehouderij toegestaan, namelijk aan de Thorbeckelaan 109\. Gelet op de afstand vanaf het agrarisch bedrijf tot het plangebied (ruim 250 meter) en de tussenliggende bebouwing vormt voorliggend plan geen belemmering voor de exploitatie of ontwikkelingsmogelijkheden van het agrarisch bedrijf.

Verder zijn er geen agrarische bedrijven in de omgeving van het plangebied. Beoordeeld is of qua cumulatieve achtergrondnorm er sprake is van een goed woon\- en leefklimaat ten aanzien van agrarische geurhinder. Op grond van de meest actuele kaarten is er sprake van een goed tot zeer goed leefklimaat op dit punt.

Het aspect geur vormt geen belemmering voor onderhavig plan.

#### 5\.7 Ladder voor duurzame verstedelijking

In het Besluit ruimtelijke ordening is de verplichting opgenomen om in het geval van nieuwe stedelijke ontwikkeling in de toelichting een onderbouwing op te nemen van nut en noodzaak van de nieuwe stedelijke ruimtevraag en de ruimtelijke inpassing. Hierbij wordt uitgegaan van de 'ladder voor duurzame verstedelijking'.

Artikel 3\.1\.6, tweede lid Bro luidt per 1 juli 2017 als volgt:

De toelichting bij een bestemmingsplan dat een *nieuwe stedelijke ontwikkeling* mogelijk maakt, bevat een *beschrijving van de behoefte* aan die ontwikkeling, en, indien het bestemmingsplan die ontwikkeling mogelijk maakt *buiten het bestaand stedelijk gebied*, een *motivering* waarom niet binnen het bestaand stedelijk gebied in die behoefte kan worden voorzien.

Onder stedelijke ontwikkeling wordt verstaan: ruimtelijke ontwikkeling van een bedrijventerrein, of van kantoren, detailhandel, woningbouwlocaties of andere stedelijke voorzieningen (artikel 1\.1\.1, eerste lid, onder i van het Bro).

**Beoordeling**

Het voorliggende plan maakt nieuwe woningen mogelijk, waar behoefte aan is. In de regio FoodValley zijn in 2017 onderlinge woningbouwafspraken gemaakt, waarbij Barneveld voor de periode 2017\-2027 maximaal zo'n 3\.500 woningen mag groeien, mede vanwege een zekere overloop vanuit regio Amersfoort. Door middel van het project 'Faseren en doseren woningmarkt Barneveld' wordt jaarlijks een actueel beeld van het planaanbod voor de komende vier jaar gegeven, waarbij ook een beeld wordt geschetst van de aantallen op te leveren woningen per kern, alsmede de differentiatie van deze nieuwbouw in termen van prijsklassen, eigendomsverhoudingen en bouwvorm (gestapeld of grondgebonden). Ook wordt een beeld geschetst van de mate waarin voor bepaalde doelgroepen wordt gebouwd, om zo vraag en aanbod meer met elkaar in overeenstemming te brengen.

De realisatie van 30 sociale huurappartementen past binnen de koers van de gemeente Barneveld om voldoende sociale woningbouw te blijven aanbieden en het marktaandeel binnen de totale voorraad op minimaal 20% te houden.

De 30 sociale huurappartementen voor Philadelphia zijn bedoeld als vervangende huisvesting voor de appartementen aan de Columbusstraat. Deze enigszins gedateerde appartementen kunnen opnieuw worden ingezet als betaalbare huisvesting voor de reguliere woningmarkt.

Alle 23 duurdere koopappartementen zijn tenminste 80 mÂ² groot. Op verschillende locaties in de kern Barneveld worden de komende jaren woningbouwontwikkelingen gerealiseerd. Voor de eerstkomende jaren is het appartementenprogramma niet groot en is er marktruimte om deze duurdere appartementen op de markt te brengen. De realisatie van deze koopappartementen in 2018 en oplevering in 2019 past binnen de totale woningbouwprogrammering van Barneveld en de afspraken daaromtrent in de regio.

De planlocatie ligt binnen bestaand stedelijk gebied.

Gelet op het bovenstaande sluit de voorgenomen ontwikkeling aan bij de uitgangspunten van de 'ladder voor duurzame verstedelijking'.

Geconcludeerd wordt dat in deze situatie sprake is van een duurzame stedelijke ontwikkeling.

#### 5\.8 Leidingen

Binnen of in de directe nabijheid van het plangebied komen geen leidingen of beschermingszones van leidingen voor die in het kader van dit uitwerkingsplan bescherming behoeven. Eveneens zijn er geen laagvliegroutes die beperkingen stellen aan de bouwhoogten.

#### 5\.9 Luchtkwaliteit

In de Wet milieubeheer zijn de belangrijkste bepalingen over luchtkwaliteitseisen opgenomen. Hierin is opgenomen dat bij een ruimtelijk besluit de gevolgen voor de luchtkwaliteit getoetst moet worden. Om te bepalen of de kwaliteit van de lucht ter plaatse voldoet aan de eisen uit de Wet milieubeheer en de daarop gebaseerde regelgeving, dient bij nieuwe ontwikkelingen onderzoek gedaan te worden naar de luchtkwaliteit. Projecten waarvan aannemelijk is dat deze niet in betekenende mate bijdragen aan de luchtverontreiniging hoeven niet getoetst te worden aan de grenswaarden voor luchtkwaliteit.

**Beoordeling**

In 2014 is reeds een onderzoek luchtkwaliteit uitgevoerd, waarbij is uitgegaan van het aantal verkeersbewegingen gebaseerd op hetgeen het bestemmingsplan (het moederplan "Schoutenstraat I") maximaal mogelijk maakt. Uitgegaan is van de ontwikkeling van twee maatschappelijke functies binnen het plangebied, met elk een oppervlakte van 2\.450 mÂ², een bouwhoogte van maximaal 13 meter, vier bouwlagen en 817 bewegingen per functie. Bij het onderzoek is hiermee uitgegaan van een worstcase scenario. Daardoor is nog sprake van een actueel onderzoek. Het onderzoek is bijgevoegd onder bijlage 6.

Uit het onderzoek blijkt dat wordt voldaan aan de grenswaarden luchtkwaliteit. Het aspect luchtkwaliteit vormt daarmee geen belemmering voor uitvoering van onderhavig plan.

#### 5\.10 Milieueffectrapportage

Niet voor alle nieuwe activiteiten hoeft een m.e.r.\-procedure gevolgd te worden. Uitgangspunt van de m.e.r.\-beoordeling is het 'nee, tenzij' \-principe. Dat wil zeggen dat alleen een milieueffectrapport (MER) hoeft te worden opgesteld, wanneer er omstandigheden zijn die (waarschijnlijk) leiden tot belangrijke nadelige milieugevolgen.

De Wet milieubeheer maakt onderscheid in een m.e.r.\-procedure voor plannen (planMER) en voor besluiten (besluitMER of projectMER). Voor een bestemmingsplan kan zowel de plan\-m.e.r.\-plicht als de besluit\-m.e.r.\-plicht gelden.

Er zijn drie sporen waarlangs de m.e.r.\-plicht kan ontstaan:

* 1\. Plan\- en/of besluit\-m.e.r.\-plicht: als de voorgenomen activiteit vermeld is in het Besluit milieueffectrapportage;

* 2\.  Plan\-m.e.r.\-plicht: als voor het plan een zogeheten passende beoordeling op grond van de Wet natuurbescherming gemaakt moet worden. Dat is het geval als het plan significante negatieve gevolgen kan hebben voor de instandhoudingsdoelstellingen van een Natura 2000 gebied;

* 3\. Toetsing aan de provinciale milieuverordening.

**Besluit milieueffectrapportage**

De lijst van activiteiten in de onderdelen C en D van het Besluit bestaat uit vier kolommen. De eerste kolom bevat een omschrijving van de m.e.r.\-(beoordelings)plichtige activiteiten. De tweede kolom vermeldt eventuele drempelwaarden.

*Wettelijk kader*

Voor de vraag of een bestemmingplan besluit\-m.e.r.\-plichtig is, geldt dat het Besluit milieueffectrapportage onderscheid maakt naar m.e.r.\-plichtige activiteiten en m.e.r.\-beoordelingsplichtige activiteiten. Onderdeel C van de bijlage bij dit Besluit vermeldt voor welke activiteiten altijd verplicht een MER moet worden opgesteld, voordat een (m.e.r.\-plichtig) besluit mag worden genomen. In onderdeel D is vermeld welke activiteiten beoordelingsplichtig zijn. Voor dergelijke activiteiten moet het bevoegd gezag beoordelen of op basis van 'belangrijke nadelige gevolgen die de voorgenomen activiteit voor het milieu kan hebben', een m.e.r.\-procedure noodzakelijk is. Daarbij geldt dat een bestemmingsplan alleen besluit\-m.e.r.\-plichtig is, als het bestemmingsplan in kolom 4 wordt genoemd.

Voor de vraag of een bestemmingsplan plan\-m.e.r.\-plichtig is, geldt dat dit het geval is als het plan genoemd is in kolom 3 en activiteiten mogelijk maakt die in onderdeel C en D, kolom 1 vermeld zijn en voldoen aan de in kolom 2 genoemde drempelwaarden.

Als een bestemmingsplan een activiteit mogelijk maakt die Besluit\-m.e.r.\-plichtig is op grond van de uitkomst van een toets van een activiteit die onder de drempelwaarden blijft, dan is dat bestemmingsplan alsnog plan\-m.e.r.\-plichtig. Het maakt dan immers een (besluit) m.e.r.\-plichtige activiteit mogelijk.

Voor zowel de plan\-m.e.r.\- als besluit\-m.e.r.\-plicht geldt dat als de activiteit onder de drempelwaarden uit kolom 2 van bijlage D blijft, met een vormvrije m.e.r. beoordeeld moet worden of alsnog een MER moet worden opgesteld. De centrale vraag die daarbij beantwoord moet worden is of er omstandigheden zijn die (waarschijnlijk) leiden tot belangrijke nadelige milieugevolgen. Daarbij moet in ieder geval worden getoetst aan de criteria die opgenomen zijn in bijlage III van de Europese m.e.r.\-richtlijn. Als dergelijke milieugevolgen kunnen optreden, geldt alsnog de betreffende plan\- en/of besluit\-m.e.r.\-plicht.

*Toetsing*

In het moederplan (bestemmingsplan "Barneveld\-Noordwest") en het oorspronkelijke bestemmingsplan "Schoutenstraat I" is aangegeven dat het plan niet m.e.r.\-plichtig is. Het bestemmingsplan had geen belangrijke milieugevolgen.

Het voorliggende uitwerkingsplan maakt de realisatie van 23 appartementen en een zorginstelling met zo'n 30 wooneenheden mogelijk. Dit betreft een stedelijk ontwikkelingsproject. Nu het een uitwerkingsplan betreft, is kolom 4 van onderdeel D.11\.2 aan de orde.

In dit geval is de activiteit niet m.e.r.\-plichtig want de activiteit komt weliswaar voor op de lijst in onderdeel D van het Besluit milieueffectrapportage, maar de omvang van de activiteit ligt onder de drempelwaarden zoals genoemd in onderdeel D.11\.2 en het onderhavige plan is geen project dat vanwege aard, omvang of ligging een aanzienlijk milieueffect zal hebben. Dat blijkt ook uit de toetsing van het plan aan de in bijlage III van de Europese m.e.r.\-richtlijn opgenomen criteria. Zo heeft die toetsing aan de in bijlage III van de Europese m.e.r.\-richtlijn opgenomen criteria uitgewezen dat er geen sprake zal zijn van belangrijke milieugevolgen, zodat een m.e.r. achterwege kan blijven. Er kan in dit geval worden volstaan met een vormvrije m.e.r.\-beoordeling.

De omvang van het onderhavige plan ligt zo ver onder de drempelwaarden dat gesteld kan worden dat de milieueffecten van dit uitwerkingsplan zodanig verwaarloosbaar zullen zijn dat er geen sprake kan zijn van een besluit\-m.e.r.\-plicht. Immers de omvang van het project is vrij gering (het woningbouwprogramma blijft beneden de norm van 2000 woningen) en ook blijft de oppervlakte ruimschoots onder de drempelwaarde van 100 hectare, zoals genoemd in kolom 2 van de activiteit als bedoeld in D.11\.2 van de bijlage van het Besluit m.e.r.

Het milieubelang is in deze aanvraag zorgvuldig afgewogen in de ruimtelijke onderbouwing, dit kan gezien worden als vormvrije m.e.r.\-beoordeling. Op basis van de uitgevoerde onderzoeken op het gebied van ecologie, bodem, geluid, externe veiligheid en luchtkwaliteit blijkt dat de effecten als marginaal kunnen worden beschouwd. Gelet hierop kan geconcludeerd worden dat het milieubelang van de in deze aanvraag besloten ontwikkeling in voldoende mate is afgewogen en dat er geen nadelige effecten voor het milieu te verwachten zijn.

**Passende beoordeling via de Wet natuurbescherming**

Voor het vaststellen van plannen die significante gevolgen voor een Natura 2000\-gebied kunnen hebben, dient een passende beoordeling gemaakt te worden (artikel 7\.2a Wet milieubeheer juncto artikel 2\.8, eerste lid Wet natuurbeschermingswet). De plan\-m.e.r\-plicht op grond van de noodzaak van een passende beoordeling voor de Wet natuurbescherming is hier niet aanwezig.

Er is voor dit plan geen passende beoordeling nodig.

**Provinciale milieuverordening**Â

Provinciale Staten kunnen in de provinciale milieuverordening extra activiteiten met gevallen, plannen en besluiten aanwijzen die belangrijke nadelige gevolgen voor het milieu kunnen hebben en dus m.e.r.\-plichtig zijn (artikel 7\.6 Wet milieubeheer). Dit is dus aanvullend op de m.e.r.\-plicht op basis van onderdeel C van de bijlage Besluit m.e.r. (en dus ook aanvullend op de verplichting vanuit de Europese richtlijnen) Ã©n conform dezelfde systematiek.

Provinciale staten van Gelderland hebben geen extra activiteiten met gevallen, plannen en besluiten aangewezen die belangrijke nadelige gevolgen voor het milieu kunnen hebben (en zo m.e.r.\-plichtig zijn).

#### 5\.11 Milieuzonering

Ten aanzien van bedrijvigheid geldt als uitgangspunt dat toekomstige woningen geen onevenredige milieuhinder (geur, geluid etc.) mogen ondervinden van nabijgelegen bedrijvigheid. In de publicatie Â´Bedrijven en milieuzoneringÂ´ van de Vereniging van Nederlandse Gemeenten, editie 2009, worden in verband met de aanwezigheid van milieubelastende functies indicatieve afstandsnormen voorgeschreven tot milieugevoelige functies, vooral wonen.

De planlocatie ligt in een gebied met functiemenging. Naast woningen komen andere functies voor, zoals kleine bedrijven. Ook ligt het gebied langs een hoofdontsluitingsweg (Thorbeckelaan \- Schoutenstraat).

In dit kader zijn voor het onderhavige plan de volgende bedrijven van belang:

* basisschool aan de Schoutenstraat 109

* basisschool aan de Schoutenstraat 113

* autobedrijf aan de Thorbeckelaan 87

**Beoordeling**

Een school valt in milieucategorie 2, waarbij een richtafstand van 30 meter geldt tot gevoelige objecten. Wanneer sprake is van het omgevingstype gemengd gebied, mag de richtafstand verkleind worden tot 10 meter.

Het dichtsbijgelegen schoolgebouw aan de Schoutenstraat 109 ligt op een afstand van ruim 50 meter tot het meest westelijke gelegen nieuwe bouwvlak (voor de zorginstelling). De afstand van de beoogde zorginstelling (met zo'n 30 wooneenheden) tot het schoolplein bedraagt ook ruim 50 meter.

Tussen het schoolgebouw nr. 109 en de beoogde zorginstelling in, bevinden zich twee ruime parkeerclusters en een overdekte fietsenstalling. Zie de luchtfoto in afbeelding 8\. De afstand tussen de overdekte fietsenstalling van de school en de beoogde zorginstelling bedraagt zo'n 18 meter.

Gelet hierop wordt voldaan aan de richtafstand zoals bedoeld in gemengd gebied.

![afbeelding "i_NL.IMRO.0203.1447-0002_0009.png"](i_NL.IMRO.0203.1447-0002_0009.png)

afbeelding 8: situatie milieuzonering

Een autobedrijf valt in milieucategorie 2, waarbij een richtafstand geldt van 30 meter tot gevoelige objecten. De korste afstand van het autobedrijf aan de Thorbeckelaan 87 tot de planlocatie bedraagt 60 meter. Aan de richtafstand wordt voldaan.

Gelet op het bovengenoemde zullen de beoogde woningen geen onevenredige milieuhinder (geur, geluid etc.) ondervinden van nabijgelegen bedrijvigheid.

Vanuit milieuzonering zijn er geen belemmeringen voor het plan.

#### 5\.12 Natuur en landschap

Binnen het plangebied bevinden zich waardevolle bomen die behouden moeten blijven. In het plan is hiermee rekening gehouden. De lindegroep bij de entree en verderop de volgroeide treurwilg worden goed ingepast.

Aan de noordzijde wordt een nieuwe groenstructuur aangezet ten behoeve van een groene inpassing van de nieuwe appartementengebouwen en om afstand / inkijk te ontnemen naar de bestaande woningen/ achtertuinen aan de Thorbeckelaan. Rondom de appartementengebouwen wordt een parkachtige uitstraling gerealiseerd, van gazon met solitaire en kleine bomen groepen, wat ruimtelijk goed past bij de bebouwing.

Bij de parkeervoorziening is net zoals op de rest van het gebied gewerkt met bomen tussen de parkeervoorzieningen, wat past bij haar omgeving en aansluit op het in 2014 vastgestelde beeldkwaliteitsplan.

#### 5\.13 Veiligheid

Om een veilige omgeving te creÃ«ren of te behouden is er op het gebied van fysieke veiligheid een aantal aspecten waarmee rekening gehouden moet worden. Zo worden er eisen gesteld aan de bereikbaarheid van de openbare wegen voor de hulpverleningsdiensten. Dit leidt tot het stellen van minimale afmetingen en bochtstralen zodat hulpverleningsvoertuigen een object of calamiteit goed kunnen bereiken en adequate hulp kunnen verlenen. Met betrekking tot voldoende bluswater in het openbare wegennet zijn er ook eisen gesteld. Deze eisen hebben betrekking op de afstanden vanaf de bluswatervoorziening tot aan een gebouw en de capaciteit ervan. In de âHandreiking Bluswatervoorziening en bereikbaarheidâ een uitgave van Brandweer Nederland worden deze eisen gesteld. Voor wat betreft de bereikbaarheid zijn er binnen de gemeente Barneveld hoofd\- en subaanrijdroutes vastgesteld.

Tevens worden er eisen gesteld aan de opkomsttijden voor brandweervoertuigen. Deze zijn afhankelijk van de bestemming. Voor gebouwen waarin geslapen wordt en verminderd zelfredzame mensen verblijven worden strengere eisen gesteld dan gebouwen waar dit niet zo is. De opkomsttijden zijn gesteld in de Wet veiligheidsregioâs (1 oktober 2010\) met het daarbij behorende Besluit veiligheidsregioâs. In het Besluit zijn de tijdnormen voor de opkomsttijden vastgelegd.

Nieuwe ontwikkelingen zullen worden getoetst aan de Handreiking Bluswatervoorziening en Bereikbaarheid, het Besluit veiligheidregioâs en aan de eisen van de aangewezen hoofd\- en subaanrijdroutes. Dit zal gebeuren bij de bouwplannen en inrichtingsplannen.

**Beoordeling**

Bij het voorliggende plan wordt voldaan aan de tijdnorm voor de opkomsttijden van de brandweer. De maximale opkomttijd voor de gebruiksfunctie wonen is maximaal 8 minuten. De werkelijke opkomsttijd voor de planlocatie aan de Schoutenstraat bedraagt ongeveer 7,5 minuten. Daarom zijn er geen aanvullende voorwaarden noodzakelijk.

Voor een adequate brandbestrijding dient de brandweer tijdig over voldoende bluswater te kunnen beschikken. Voor dit plan betekent dat, dat het brandweervoertuig de hoofdtoegang tot maximaal 10 meter moet kunnen naderen (opstelplaats). Vervolgens dient de brandweer binnen een afstand van maximaal 100 meter vanaf de opstelplaats over een primaire bluswatervoorziening (brandkraan) met een capaciteit van minimaal 30 mÂ³ per uur te kunnen beschikken. In het voorliggende plan bevindt de dichtsbijzijnde primaire bluswatervoorziening, in de vorm van een ondergrondse brandkraan met een capaciteit van 60 mÂ³ per uur, zich op een afstand van ongeveer 100 meter. De primaire bluswatervoorziening voldoet aan de voorwaarden zoals opgenomen in de handreiking Bluswatervoorziening en Bereikbaarheid. Om die reden zijn geen aanvullende voorwaarden nodig.

In dit plan bevindt zich een secundaire bluswatervoorziening in de buurt van de beoogde appartementengebouwen die voldoet aan de voorwaarden.

Er zijn voor wat betreft de eisen voor de veiligheid geen belemmeringen voor dit plan.

#### 5\.14 Verkeer

**Bereikbaarheid**

De te realiseren functies binnen het plangebied zijn bereikbaar voor autoverkeer via de bestaande toegangsweg vanaf de Schoutenstraat. Voor fietsers en voetgangers zullen logische aansluitingen worden gerealiseerd op de omliggende fiets\- en voetpaden.

In het kader van een goede bereikbaarheid voor hulpdiensten zal een calamiteitenroute mogelijk worden gemaakt over het bestaande fietspad aan de noordzijde van de beoogde appartementengebouwen, zodat deze route indien nodig gebruikt kan worden.

**Parkeren**

Alle benodigde parkeerplaatsen moeten op eigen terrein worden gerealiseerd. Binnen het bestemmingsvlak van de bestemming "Gemengd" is voldoende ruimte voor parkeren.

De parkeerbehoefte voor de woningen en de zorginstelling wordt grotendeels op maaiveld gerealiseerd en deels ondergronds (onder de twee appartementengebouwen).

De parkeernorm voor de 30 zorgwoningen is 0,6, waardoor de parkeerbehoefte uitkomt op 18 parkeerplaatsen. Deze parkeerplaatsen zijn beoogd op maaiveldniveau, rondom de zorginstelling.

De parkeernorm voor de koopappartementen bedraagt 2,1, waardoor de parkeerbehoefte voor 23 appartementen uitkomt op 49 parkeerplaatsen. Hiervan zijn 32 parkeerplaatsen beoogd in een ondergrondse parkeergarage onder de twee appartementengebouwen en de overige 17 parkeerplaatsen op maaiveldniveau.

In het voorliggende plan wordt voorzien in voldoende parkeergelegenheid. Ook zullen aan de westzijde binnen het plangebied zo'n 38 extra parkeerplaatsen worden gerealiseerd ten behoeve van docenten (en ander personeel) van de naastgelegen scholen.

#### 5\.15 Water

Deze waterparagraaf vormt het resultaat van het procesinstrument watertoets. De watertoets betreft het vroegtijdig informeren, adviseren, afwegen en beoordelen van waterhuishoudkundige aspecten bij de totstandkoming van ruimtelijke plannen. Het is verplicht de watertoets toe te passen. Hiermee wordt beoogd om het belang van water een evenwichtige plaats te geven in het ruimtelijk planproces.

De watertoets heeft betrekking op alle grond\- en oppervlaktewateren en behandelt alle relevante waterhuishoudkundige aspecten zoals ontwatering, wateroverlast en waterkwaliteit. De waterparagraaf beschrijft de waterhuishoudkundige uitwerking van het plan.

**Huidige en toekomstige situatie**

Het plangebied betreft het oostelijk deel van het totale plangebied Schoutenstraat 109\. Het wordt ingesloten door de Eben HaÃ«zerschool, de toegangsweg aan de zuidzijde, het fietspad naar de school aan de noordzijde en de watergang langs de Schoutenstraat.

Er worden twee appartementencomplexen, een zorginstelling en parkeervoorzieningen gerealiseerd. Onder de appartementencomplexen komt een parkeerkelder.

Voor de ontwikkeling van het totale plangebied Schoutenstraat 109 (dus inclusief het onderhavige deel) is enkele jaren geleden reeds voldoende waterberging gerealiseerd. Toen is rekening gehouden met een bijna volledige verharde invulling van het onderhavige deel. Het plan wat nu voorligt, gaat uit van een lager percentage verharding. Er hoeft dus geen aanvullende waterberging te worden gerealiseerd.

Het hemelwater dat op de daken, wegen en terreinen valt, zal worden afgevoerd naar bestaande waterberging: de watergang langs de Schoutenstraat en de vijver langs de Kleine Barneveldse Beek. Deels via riolering, deels oppervlakkig via de tuin van de appartementencomplexen.

De parkeerkelder ligt deels onder de tuin van de appartementencomplexen. Hier wordt bovenop het parkeerdek drainage aangelegd. Het drainagewater wordt zo mogelijk op het lager gelegen omliggende maaiveld geloosd om te infiltreren of af te voeren naar de watergang langs de Schoutenstraat.

De watergang Schoutenstraat zal ter hoogte van de rotonde Schoutenstraat\-Thorbeckelaan iets worden verlegd om plaats te bieden voor een mogelijk nieuw fietspad rondom de rotonde. Het huidige profiel van de watergang wijzigt niet.

Het vuilwater dat in het plangebied vrijkomt, wordt via een nieuwe rioolstreng aangesloten op het vuilwaterriool in de toegangsweg van het totale plangebied Schoutenstraat 109\.

Bij de nieuwbouw van de gebouwen worden geen uitlogende materialen toegepast.

De waterhuishoudkundige doelen van de gemeente en het waterschap komen niet in het gedrang door dit plan.

### Hoofdstuk 6 JURIDISCHE ASPECTEN

#### 6\.1 Juridische aspecten

De Wet ruimtelijke ordening (Wro) geeft gemeenten de plicht tot het opstellen van een bestemmingsplan. In de Wro en het Besluit ruimtelijke ordening (Bro) is nader uitgewerkt uit welke onderdelen een bestemmingsplan in ieder geval moet bestaan. Dit zijn een verbeelding met planregels en een toelichting daarop. Daarnaast bieden zowel de Wro als het Bro opties voor een nadere juridische inrichting van een bestemmingsplan. Hierbij moet onder meer worden gedacht aan het afwijken met een omgevingsvergunning, wijzigingsbevoegdheden en het toepassen van nadere eisen. De bruikbaarheid van deze instrumenten is geheel afhankelijk van het doel van het bestemmingsplan en de gewenste bestemmingsmethodiek van de gemeente Barneveld. Het uitgangspunt is dat het bestemmingsplan moet voorzien in een passende regeling voor de komende tien jaar, dit is de geldigheidsduur van een bestemmingsplan.

Het juridische deel van het bestemmingsplan bestaat uit de verbeelding en de regels. De regels bevatten het juridisch instrumentarium voor het regelen van het gebruik van de gronden en gebouwen en bepalingen omtrent de toegelaten bebouwing. De verbeelding heeft een ondersteunende rol voor de toepassing van de regels alsmede de functie van visualisering van de bestemmingen. De verbeelding vormt samen met de regels het voor de burgers bindende onderdeel van het bestemmingsplan.

De planregels vallen in vier hoofdstukken uiteen. Hoofdstuk 1 bevat de algemene voor het plangebied geldende bepalingen, de inleidende regels. Hoofdstuk 2 regelt de bestemmingen en het daarop toegestane gebruik. Hoofdstuk 3 bevat de algemene regels, zoals de anti\-dubbeltelregel, algemene bouwregels, algemene afwijkings\- en algemene wijzigingsregels en tot slot de algemene procedureregels. Tenslotte komt in hoofdstuk 4 het overgangsrecht en de slotbepaling aan bod.

Het bevoegd gezag is het bestuursorgaan dat bevoegd is tot het nemen van een besluit ten aanzien van een aanvraag om een omgevingsvergunning of ten aanzien van een al verleende omgevingsvergunning. Over het algemeen zijn burgemeester en wethouders het bevoegd gezag. Het kan echter incidenteel voorkomen dat bijvoorbeeld het Rijk dan wel de provincie het bevoegd gezag is.

**Uitwerkingsplan**

Dit uitwerkingsplan is een uitwerking van de bestemming "Gemengd \- Uit te werken", zoals deze is opgenomen in artikel 12 van de regels van het bestemmingsplan "Barneveld\-Noordwest". In dat artikel zijn zogenaamde 'uitwerkingsregels' opgenomen, de eisen waaraan de uitwerking moet voldoen. Het college dient uit te werken binnen de kaders van de uit te werken bestemming, waarbij geldt dat het mindere mag, doch het meerdere is uitgesloten. Zolang binnen de kaders van de uitwerkingsregels wordt gebleven is de planologische aanvaardbaarheid van de uit te werken bestemming een gegeven.

Een uitwerkingsplan bevat enkele eigen regels. Bij de uitwerking wordt de 'globale' (uit te werken) bestemmingsregeling vervangen door een uitgewerkte bestemmingsplanregeling welke de basis vormt voor een directe bouwtitel.

##### 6\.1\.1 Inleidende regels

###### 6\.1\.1\.1 Begrippen

In dit artikel worden de begrippen gedefinieerd, die in de regels worden gehanteerd. Bij de toetsing van het plan wordt uitgegaan van de in dit artikel aan de betreffende begrippen toegekende betekenis. Voor zover er geen begrippen zijn gedefinieerd wordt aangesloten bij het normale spraakgebruik.

##### 6\.1\.2 Bestemmingsregels

###### 6\.1\.2\.1 Bestemming 'Gemengd'

Binnen de bestemming 'Gemengd' is een combinatie van functies toegestaan, waaronder wonen, maatschappelijke voorzieningen en dienstverlening. Indien differentiatie niet is gewenst dient een specifieke bestemming te worden opgenomen.

##### 6\.1\.3 Algemene regels

###### 6\.1\.3\.1 Anti\-dubbeltelregel

Het doel van de anti\-dubbeltelregel is te voorkomen dat, wanneer volgens een bestemmingsplan bepaalde gebouwen niet meer dan een bepaald deel van een bouwperceel mogen beslaan, het opengebleven terrein nog eens meetelt bij het toestaan van een ander gebouw, waaraan een soortgelijke eis wordt gesteld.

###### 6\.1\.3\.2 Algemene gebruiksregels

Ten behoeve van nieuwe ontwikkelingen wordt in deze regels aangegeven dat er voldoende parkeerplaatsen aanwezig moeten zijn conform de nota parkeernormen. Hierbij wordt het vergroten van een woning uitgesloten.

###### 6\.1\.3\.3 Algemene afwijkingsregels

Er is een algemene afwijkingsregel opgenomen wanneer dit voor een betere technische realisering van bouwwerken dan wel in verband met de werkelijke toestand van het terrein noodzakelijk is. Deze afwijkingsregel dient bij uitzondering te worden toegepast. De noodzaak om van de bestemmingsregeling af te wijken dient te worden aangetoond.

Het is niet de bedoeling dat deze algemene bevoegdheid wordt toegepast in combinatie met het afwijken zoals dat bij een specifieke bestemming is genoemd. Met andere woorden: cumulatie van deze bevoegdheden is uitgesloten. Een voorbeeld: de maximale goothoogte voor een woning is 6 meter. Bij de bestemming 'Wonen\-1' is de bevoegdheid opgenomen om met een omgevingsvergunning af te wijken van de bouwregels en die goothoogte te vergroten met maximaal 3 meter. Het is niet de bedoeling dat dan nog eens toepassing wordt gegeven aan de algemene afwijkingsbevoegdheid met een vergroting van nog eens 10% tot gevolg.

###### 6\.1\.3\.4 Algemene procedureregels

Op de voorbereiding van het besluit tot wijziging is afdeling 3\.4 Algemene wet bestuursrecht en artikel 3\.9a van de Wet ruimtelijke ordening van toepassing, met dien verstande dat burgemeester en wethouders binnen acht weken na afloop van de termijn van terinzagelegging een besluit nemen omtrent de wijziging.

Voor het stellen van nadere eisen is geen procedure opgenomen in de wet. De procedure staat beschreven in hoofdstuk 3 "Algemene regels" van dit bestemmingsplan.

##### 6\.1\.4 Overgangs\- en slotregels

###### 6\.1\.4\.1 Overgangsregels

Voor de overgangsregels is onderscheid gemaakt tussen de overgangsbepalingen ten aanzien van bouwwerken en de overgangsbepalingen ten aanzien van gebruik. Zowel de overgangsbepalingen ten aanzien van bouwwerken als de overgangsbepalingen ten aanzien van gebruik gelden vanaf inwerkingtreding van het bestemmingsplan. Uitgangspunt is dat zo weinig mogelijk gebruik wordt gemaakt van het overgangsrecht. Vooraf dient een afweging te worden gemaakt tussen legaliseren (positief bestemmen) dan wel handhaving van illegale situaties. De overgangsbepalingen voor bouwwerken en gebruik zijn overgenomen uit artikelen 3\.2\.1 en 3\.2\.2 Besluit ruimtelijke ordening (Bro).

###### 6\.1\.4\.2 Slotregel

Het laatste artikel van de regels betreft de citeertitel van het voorliggende bestemmingsplan.

#### 6\.2 Handhaving

De gemeente acht handhaving van haar beleid van groot belang om de gewenste ruimtelijke kwaliteit te garanderen. Belangrijke redenen voor handhaven zijn:

* de regels zijn door de gemeente vastgesteld en de inwoners van de gemeente mogen verwachten dat de gemeente die regels handhaaft: waarom zijn er anders regels opgesteld? Inwoners van de gemeente hebben als het ware recht op handhaving;

* handhaving gaat oneigenlijk gebruik van en daarmee de achteruitgang van de kwaliteit van het gemeentelijk grondgebied tegen. Een actueel bestemmingsplan beoogt de ruimtelijke kwaliteit van een gebied in stand te houden en te verbeteren;

* niet daadkrachtig optreden tegen overtredingen van wettelijke regels werkt een toename van het aantal overtredingen in de hand en tast de geloofwaardigheid van daadkrachtig optreden aan. Het in het bestemmingsplan vastgelegde beleid wordt ondermijnd en het bestuur verliest de greep op de gebouwde omgeving.

Onderscheid kan gemaakt worden tussen preventieve en repressieve handhavingsinstrumenten. Onder preventieve instrumenten kunnen onder andere goede regelgeving (onder andere in bestemmingsplan), voorlichting, subsidieverlening, afwijken van bouwregels en gebruiksregels en de omgevingsvergunning worden begrepen. Repressieve instrumenten zijn onder meer controle en toezicht, opsporing en het hanteren van sancties als bestuursdwang en dwangsom.

In 2007 heeft de gemeente de Nota handhaving ruimtelijke en bouwregelgeving gemeente Barneveld opgesteld. Deze nota geeft inzicht in de achtergronden die geleid hebben tot de totstandkoming van de nota. Ook geeft het voor overtredingen op het gebied van bestemmingsplan\- en bouwregelgeving aan hoe met geconstateerde overtredingen om te gaan en welke prioriteitsstelling daarbij te hanteren (repressieve handhaving).

Bij de handhaafbaarheid van een bestemmingsplan spelen aspecten als communicatie, de planvorm, de normstelling, het daadwerkelijk kunnen handhaven en de controleerbaarheid van normen ook een belangrijke rol.

Randvoorwaarde voor handhaving is dat er voldoende basis/grondslag is om te kunnen handhaven. Deze basis wordt gevormd door:

* de regeling in het bestemmingsplan zelf: de handhaafbaarheid van de planregels;

* het afwijkingenbeleid.

In dit bestemmingsplan is gestreefd naar heldere, eenduidige planregels met zo min mogelijk interpretatiemogelijkheden.

Verder zijn aan de in het plan opgenomen afwijkingsbevoegdheden duidelijke voorwaarden verbonden, die voldoende objectief bepaalbaar zijn.

### Hoofdstuk 7 ECONOMISCHE UITVOERBAARHEID

#### 7\.1 Grondexploitatie

Op grond van artikel 6\.12, eerste lid van de Wet ruimtelijke ordening (Wro) stelt de gemeenteraad een exploitatieplan vast voor gronden waarop een bouwplan voorkomt dat in het Besluit ruimtelijke ordening (Bro) is aangewezen. Nu het plan de bouw van woningen mogelijk maakt, is dit aan de orde.

Doordat de gronden binnen het plangebied van dit uitwerkingsplan eigendom zijn van de gemeente, is het verhaal van de kosten verzekerd via grondverkoop van de gronden. Met een ontwikkelaar is een overeenkomst gesloten voor de afname van bouwrijpe grond. De ontwikkelaar zorgt voor de opstalontwikkeling.

De planlocatie maakt deel uit van een totaal van 22 inbreidingslocaties waarover de raad op 26 maart 2013 positief heeft besloten. Binnen het totaal van inbreidingslocaties zijn verdien\- en verlieslocaties (commerciÃ«le versus maatschappelijke functies) aanwezig. Op het totaal van de inbreidingslocaties is destijds een positief exploitatieresultaat bepaald. Dat wil zeggen dat het totaal van kosten met betrekking tot de grondexploitatie wordt gedekt uit de opbrengsten. Het plan is daarmee economisch uitvoerbaar.

### Hoofdstuk 8 OVERLEG EN MAATSCHAPPELIJKE UITVOERBAARHEID

De procedure voor het uitwerken van een bestemmingsplan ex artikel 3\.6, eerste lid, onder b van de Wro is door de wetgever geregeld. Aangegeven is dat tussen gemeente en verschillende instanties waar nodig overleg over het plan moet worden gevoerd alvorens een ontwerpplan ter visie gelegd kan worden. Daarnaast is er de gelegenheid om in het voortraject belanghebbenden te laten inspreken conform de gemeentelijke verordening. Pas daarna wordt de wettelijke procedure met betrekking tot vaststelling van het uitwerkingsplan opgestart (artikel 3\.9a Wro).

#### 8\.1 Overleg ex artikel 3\.1\.1 Bro

Het Besluit ruimtelijke ordening (artikel 3\.1\.1\) geeft aan dat burgemeester en wethouders bij de voorbereiding van een bestemmingsplan overleg voeren met de besturen van betrokken gemeenten en waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

In artikel 1\.1\.1, derde lid Bro is bepaald dat in hoofdstuk 3 van het Bro onder een bestemmingsplan mede een uitwerkingsplan als bedoeld in artikel 3\.6, eerste lid, onder b van de Wro wordt begrepen.

Er is in het gebied van de voorgenomen ontwikkeling geen sprake van bijzondere waarden of andere situaties waardoor deze ontwikkeling zou raken aan enig nationaal belang.

Op grond van artikel 3\.1\.1 lid 2 Bro kan worden afgezien van overleg in door de provincie en het Rijk aangegeven gevallen. Gelet op de brief van het ministerie van Infrastructuur en Milieu heeft geen vooroverleg plaatsgevonden, aangezien de Inspectie Leefomgeving en Transport (ILT) geen adviserende en coÃ¶rdinerende rol meer heeft met betrekking tot de advisering over een voorontwerp betreffende gemeentelijke ruimtelijke plannen. Nu er sprake is van een gemeentelijk ruimtelijk plan, waarbij er geen nationale rijksbelangen aan de orde zijn en de betrokken rijksdiensten niet als direct belanghebbende zijn aan te merken, behoeft het plan niet voor vooroverleg naar de ILT opgestuurd te worden.

Aangezien er geen sprake is van een provinciaal belang, is er geen vooroverleg gevoerd met de provincie.

In het kader van de voorbereiding van het oorspronkelijke moederplan (bestemmingsplan Schoutestraat I) is reeds in 2014 vooroverleg gevoerd met het Waterschap. Voor dit uitwerkingsplan is het niet nodig nogmaals vooroverleg te voeren met het Waterschap. In paragraaf 5\.15 Water is onderbouwd waarom de voorgenomen ontwikkeling past binnen de uitgangspunten van het beleid van het Waterschap.

Ook belangen van omliggende gemeenten zijn bij dit plan niet in het geding.

Het onderhavige uitwerkingsplan betreft een plan van lokaal belang. Vooroverleg is niet noodzakelijk en wordt dan ook niet gevoerd.

#### 8\.2 Inspraak

De Wro bevat geen procedurevoorschriften met betrekking tot de inspraak, en is in Wro zelf niet verplicht gesteld. Dat neemt niet weg dat het de gemeente vrij staat toch inspraak te verlenen bijvoorbeeld op grond van de gemeentelijke inspraakverordening. In relatie daarmee bepaalt artikel 150 van de Gemeentewet onder meer dat in een gemeentelijke inspraakverordening moet worden geregeld op welke wijze bovenbedoelde personen en rechtspersonen hun mening kenbaar kunnen maken.

Op 17 november 2008 heeft het college besloten dat voor plannen ex artikel 3\.6, eerste lid, omder b van de Wro geen inspraak wordt gevoerd. Derhalve heeft er geen inspraak plaatsgevonden.

#### 8\.3 Zienswijzen

Het ontwerp\-uitwerkingsplan heeft van 30 maart tot en met 10 mei 2018 ter inzage gelegen. Gedurende deze periode heeft een ieder de mogelijkheid gehad om een zienswijze naar voren te brengen. Er zijn vier zienswijzen ingediend. Deze reacties hebben niet geleid tot een aanpassing in dit uitwerkingsplan. De beantwoording van de ingekomen reacties is opgenomen in de Nota Zienswijzen, welke is bijgevoegd onder bijlage 7.

### Bijlagen bij de toelichting

#### Bijlage 1 Bodemonderzoek, Vink, 4 oktober 2011

#### Bijlage 2 Akoestisch onderzoeksrapport wegverkeerslawaai, Spa WNP Ingenieurs, 14 februari 2018

#### Bijlage 3 Aanvullende notitie inzake hogere waarden Wet geluidhinder, SPA WNP Ingenieurs, 14 maart 2018

#### Bijlage 4 Risicoberekening externe veiligheid (2014\), SoundForceOne, 25 maart 2014

#### Bijlage 5 Advisering VGGM, 30 oktober 2017

#### Bijlage 6 Onderzoek luchtkwaliteit, SPA Ingenieurs, 7 augustus 2014

#### Bijlage 7 Nota zienswijzen