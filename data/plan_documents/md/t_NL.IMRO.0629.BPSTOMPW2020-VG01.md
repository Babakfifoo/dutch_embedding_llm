# **Bestemmingsplan Stompwijckstraat, Wassenaar**

# *Vaststelling*

# Bestemmingsplan Stompwijckstraat, Wassenaar

| Identificatie<br>Kenmerk | :<br>: | 19112343/JLA/BP         | NL.IMRO.0629.BPSTOMPW2020-VG01      |
|--------------------------|--------|-------------------------|-------------------------------------|
| Planstatus               | :      | Ontwerp<br>Vaststelling | [2 februari 2021]<br>[14 juni 2021] |
| Contactpersoon:          |        | Dhr. J.C. Langeweg MSc  |                                     |

© IDDS b.v. Alle rechten voorbehouden. Niets uit deze uitgave mag worden vermenigvuldigd, opgeslagen in een geautomatiseerd bestand en/of openbaar gemaakt door middel van druk, fotokopie, microfilm, elektronisch of anderszins zonder voorafgaande, schriftelijke toestemming van de uitgever.

# INHOUDSOPGAVE

- I. TOELICHTING
- II. REGELS
- III. BIJLAGEN (APART BIJGEVOEGD)
- IV. VERBEELDING

# I. TOELICHTING

| 1.        | Inleiding7                                 |  |
|-----------|--------------------------------------------|--|
| 1.1       | Aanleiding 7                               |  |
| 1.2       | Ligging van het projectgebied8             |  |
| 1.3       | Vigerend bestemmingsplan 8                 |  |
| 1.4       | Leeswijzer10                               |  |
|           |                                            |  |
| 2.        | Beleidskader11                             |  |
| 2.1       | Rijksbeleid11                              |  |
| 2.2       | Provinciaal beleid 12                      |  |
| 2.3       | Gemeentelijk beleid15                      |  |
|           |                                            |  |
| 3.        | Planbeschrijving18                         |  |
| 3.1       | Planvoornemen18                            |  |
| 3.2       | Verkeer en parkeren19                      |  |
|           |                                            |  |
| 4.<br>4.1 | Milieuaspecten 22<br>M.e.r.-beoordeling 22 |  |
|           |                                            |  |
| 4.2       | Bedrijven en milieuzonering24              |  |
| 4.3       | Geluidhinder26                             |  |
| 4.4       | Luchtkwaliteit 26                          |  |
| 4.5       | Stikstofdepositie30                        |  |
| 4.6       | Externe veiligheid32                       |  |
| 4.7       | Bodemgeschiktheid34                        |  |
| 4.8       | Flora en Fauna36                           |  |
| 5.        | Watertoets 38                              |  |
| 5.1       | Algemeen38                                 |  |
| 5.2       | Beleid38                                   |  |
| 5.3       | Beoordeling planvoornemen40                |  |
|           |                                            |  |
| 6.        | Archeologie en cultuurhistorie44           |  |
| 6.1       | Archeologie44                              |  |
| 6.2       | Cultuurhistorie45                          |  |
| 7.        | Juridische aspecten56                      |  |
| 7.1       | Inleiding 56                               |  |
|           |                                            |  |
| 7.2       | Opzet van de planregels56                  |  |
| 7.3       | Uitleg van de planregels 57                |  |
| 8.        | Uitvoerbaarheid60                          |  |
| 8.1       | Maatschappelijk uitvoerbaarheid60          |  |
| 8.2       | Financiële uitvoerbaarheid63               |  |
| 8.3       | Eindconclusie63                            |  |

|  | 9. | Bijlagen64 |  |
|--|----|------------|--|
|--|----|------------|--|

# **1. Inleiding**

# **1.1 Aanleiding**

Woningbouwvereniging St. Willibrordus is van plan om de huidige woningvoorraad langs de Stompwijckstraat te vernieuwen. Rondom de huidige straat Stompwijckstraat in Wassenaar, is de woningbouwvereniging van plan om de huidige 10 woonblokken te vervangen voor nieuwe bouwwerken ten behoeve van sociale huurwoningen. De huidige 40 woningen zijn aan vervanging toe. De huidige Stompwijckstraat wordt opgeheven.

Het programma voorziet in 86 sociale huurwoningen voor senioren van verschillende omvang. De kleinste woningen zijn circa 72 m2 en de grootste zullen circa 80 m2 zijn. Op eigen terrein wordt voorzien in voldoende parkeergelegenheid voor bewoners voor zowel fietsen en scootmobielen als auto's. Bezoekers kunnen in de straten rondom het plangebied parkeren. Ook voorziet het plan in een groene binnenplaats. Op de begane grond wordt de mogelijkheid onderzocht voor een maatschappelijke voorziening.

#### **Tabel 1: Gegevens locatie**

| Plaats                       | Wassenaar                               |  |
|------------------------------|-----------------------------------------|--|
| Locatie                      | Stompwijckstraat e.o.                   |  |
| Perceel                      | 7040, 7041 en 7042, sectie B, Wassenaar |  |
| Aanleiding onderzoek         | Nieuwbouw appartementen                 |  |
| Oppervlakte onderzoeksgebied | Circa 7.198 m2                          |  |

# **1.2 Ligging van het projectgebied**

Het plangebied is gelegen in de bebouwde kom van Wassenaar, in de wijk Groot Deijleroord en Ter Weer. Het plangebied ligt in de woonwijk, welke wordt begrensd door de Wassenaarsche Watering aan de oostzijde. De directe omgeving kenmerkt zich door de dorpse/stedelijke bebouwing met voornamelijk woningen. Verspreid door de wijk zijn groenvoorzieningen te vinden.

# **1.3 Vigerend bestemmingsplan**

Het projectgebied is gelegen binnen het bestemmingsplan 'Hofcamp 2013' met codering NL.IMRO.0629.BPHOFCA2013-VG01. Het plangebied kent de volgende bestemmingen:

- Enkelbestemming 'Wonen 3';
- Enkelbestemming 'Verkeer';
- Dubbelbestemming 'Waarde Archeologie 5' (reeds vervangen door een parapluplan)
- Dubbelbestemming 'Waarde Archeologie 6' (reeds vervangen door een parapluplan)

De bestemming 'Wonen -3' is voorzien van bouwvlakken op de locatie van de bestaande woningen.

Volgens het paraplubestemmingsplan 'Cultureel Erfgoed Wassenaar - Panden, objecten en archeologie', vastgesteld op 28 april 2018, geldt voor de planlocatie (als vervanging van de bovenstaande dubbelbestemmingen) de dubbelbestemming 'Waarde – archeologie 3' en 'Waarde – archeologie 4'. In dat kader is er onderzoek uitgevoerd naar de archeologische waarden van het perceel. In de paragraaf over archeologie in hoofdstuk 4 zijn daarvan de resultaten opgenomen.

#### *Strijdigheid met het bestemmingsplan*

De voorgenomen plannen passen qua omvang en functie niet binnen het huidige bestemmingsplan. Er moet een nieuw bouwvlak komen om de gewenste positie van de gebouwen mogelijk te maken. De beoogde nieuwbouw van de appartementen en sociale voorziening past niet binnen de regels uit het huidige bestemmingsplan 'Hofcamp 2013'. Op delen van het terrein geldt tot op heden de bestemming 'Wonen – 3'. De huidige Stompwijckstraat en enkele inhammen in de Suykstraat zijn bestemd als 'Verkeer'. Aangezien plannen niet binnen de huidige bouwvlakken vallen, is een afwijking nodig.

Om de ontwikkeling van de nieuwe gewenste bebouwing en terreininrichting in juridischplanologische zin mogelijk te maken, dient er een nieuw bestemmingsplan voor de locatie opgesteld te worden. Dit document voorziet daarin.

#### **1.4 Leeswijzer**

Dit bestemmingsplan biedt een juridisch-planologische regeling, zodat binnen de kaders van dit plan enige flexibiliteit bestaat om de geplande ontwikkeling te realiseren. De toelichting voorziet in een nadere onderbouwing van de juridisch bindende stukken, de planregels en de verbeelding. De regeling geschiedt door middel van bindende planstukken, te weten de planregels en de verbeelding. Zij omvatten enerzijds een vertaling van de beleidsvoorwaarden (hoofdstuk 3) en anderzijds een juridisch kader voor de te realiseren ontwikkeling (hoofdstuk 5). De bindende planstukken worden nader onderbouwd met de toelichting op zowel de planregels als de verbeelding.

Hoofdstuk 2 beschrijft het beleidskader met relevant beleid voor dit planvoornemen. Er wordt onder andere gekeken naar het Rijks-, provinciaal, regionaal en het gemeentelijk beleid. Hoofstuk 3 gaat in op het te realiseren plan met aandacht voor diverse specifieke onderdelen. Hoofdstuk 4 behandelt de relevante omgevingsaspecten en biedt verantwoording waarom dit plan ruimtelijk gezien passend is op deze locatie. Hoofdstuk 5 beschrijft de watertoets en hoofdstuk 6 gaat in op de onderdelen archeologie en cultuurhistorie.

De juridische beschrijving en de uitvoerbaarheid worden behandeld in respectievelijk hoofdstuk 7 en 8.

De systematiek van de planopzet sluit aan bij de gangbare landelijke systematiek voor de standaard voor vergelijkbare bestemmingsplannen (SVBP 2012).

# **2. Beleidskader**

In dit hoofdstuk worden de belangrijkste en relevante beleidsstukken beschreven die raakvlakken hebben met het planvoornemen.

# **2.1 Rijksbeleid**

# *Structuurvisie Infrastructuur en Ruimte 2040*

De Structuurvisie Infrastructuur en Ruimte 2040 (SVIR) is in 2012 vastgesteld en vervangt onder andere de Nota Ruimte, de Nota Mobiliteit en de Mobiliteits Aanpak. Daarnaast vervangt de visie ook de ruimtelijke doelen en uitspraken in diverse landelijke beleidsdocumenten. Daarmee is de SVIR het totaaldocument voor de ruimtelijke- en mobiliteitsbeleid op Rijksniveau.

Van belang in de SVIR, is de grote mate van decentralisatie. Het ruimtelijke en mobiliteitsbeleid wordt meer aan provincies en gemeenten overgelaten; decentralisatie is het sleutelwoord. Dit geldt ook voor het verstedelijkings- en landschapsbeleid. Enkele onderwerpen worden wel benoemd als nationaal belang. Die zijn geborgd in de Algemene Maatregel van Bestuur (AMvB) Ruimte. Deze AMvB is het Besluit algemene regels ruimtelijke ordening (Barro).

#### *Barro*

Het Barro richt zich op de doorwerking van het nationaal belang in de gemeentelijke bestemmingsplannen en zorgt voor sturing en helderheid van de belangen.

#### *Ladder voor duurzame verstedelijking*

De 'ladder voor duurzame verstedelijking' is in de Structuurvisie Infrastructuur en Ruimte (SVIR) geïntroduceerd en vastgelegd als procesvereiste in het Besluit ruimtelijke ordening (Bro) onder Artikel 3.1.6. Doel van de ladder voor duurzame verstedelijking is een goede ruimtelijke ordening in de vorm van een optimale benutting van de beschikbare ruimte in stedelijke gebieden. De ladder houdt in dat de behoefte aan stedelijke ontwikkelingen op het gebied van wonen, kantoren, bedrijven en detailhandel moeten worden afgestemd binnen het ruimtelijk verzorgingsgebied van deze ontwikkeling en dat deze waar mogelijk binnen bestaand stedelijk gebied gerealiseerd moet worden. Vanaf 12 woningen is er sprake van een nieuwe stedelijke ontwikkeling en dient er gekeken te worden naar de Ladder voor duurzame verstedelijking.

Met de wijziging van de Laddersystematiek sinds 1 juli 2017 is het niet langer noodzakelijk in een 'actuele regionale' behoefte te voorzien (maar uiteraard wel nog steeds in een behoefte). Voor ontwikkelingen buiten bestaand stedelijk gebied geldt in vergelijking met de voorgaande Laddersystematiek een uitgebreidere motiveringsplicht.

#### *Toetsing aan de ladder*

De provincie heeft hier in de Verordening Ruimte nadere invulling aan gegeven. Het bestaand stads- en dorpsgebied (BSD) definieert zij als "het bestaand stedenbouwkundig stelsel van bebouwing, met inbegrip van daartoe bouwrijp gemaakte terreinen, ten behoeve van wonen, dienstverlening, bedrijvigheid (uitgezonderd glastuinbouw), detailhandel of horeca, alsmede de daarbij behorende openbare of sociaal-culturele voorzieningen, stedelijk groen en infrastructuur." Nieuwe stedelijke ontwikkeling dient primair plaats te vinden binnen het BSD.

De onderhavige ontwikkeling wordt gezien als een nieuwe stedelijke ontwikkeling. De locatie maakt deel uit van het bestaand stads- en dorpsgebied (BSD) van de gemeente Wassenaar. De noodzaak voor deze woningen volgt ook uit de Woonvisie van Wassenaar en de regionale prestatieafspraken. Meer hierover onder het gemeentelijk beleid.

#### *Nationale omgevingsvisie*

Tot 2030 moeten er ongeveer 1 miljoen woningen gebouwd worden. Dit zal grote impact hebben op de ruimtelijke ordening. Er wordt gewerkt aan de ontwikkeling van een Stedelijk Netwerk Nederland. Een goed bereikbaar netwerk van steden en regio's waarbij het potentieel van heel Nederland benut wordt. Om de woningbouw een impuls te geven zijn 14 locaties benoemd waar overheden samen goed bereikbare grootschalige woningbouw gaan ontwikkelen.

Er wordt zoveel mogelijk gebouwd binnen bestaand stedelijk gebied, zodat open ruimtes en groen tussen steden behouden blijft. De nieuwe woningen moeten betaalbaar en goed bereikbaar zijn. Bewoners moeten tevens een prettige, gezonde en veilige leefomgeving ervaren. Dat vergt grote investeringen in openbaar vervoer, veilige fiets- en wandelpaden, meer groen, ontmoetingsruimte en wateropvang in de stad, en goede verbindingen met recreatiegebieden in de nabijheid van de stad. Met deze aanpak van verstedelijking verbeteren we niet alleen het woningaanbod, maar ook de leefomgevingskwaliteit in de stad.

De belangrijkste keuzes die de rijksoverheid voorziet zijn:

- Duurzame energie inpassen met oog voor omgevingskwaliteit;
- Ruimte voor overgang naar een circulaire economie;
- Woningbouw in een stedelijk netwerk van gezonde en groene steden;
- Landgebruik meer in balans met natuurlijke systemen.

Gelet op de kleinschaligheid van dit project, spelen er geen nationale belangen. Wel sluit het plan aan bij de ambitie zoals hierboven beschreven, aangezien er wordt gebouwd binnen bestaand stedelijk gebied én de woningen betaalbaar (sociale huur) zijn.

#### *Conclusie rijksbeleid*

De beoogde ontwikkeling heeft geen nadelige invloed op één van de onderwerpen van nationaal belang. Ook het Besluit algemene regels ruimtelijke ordening (Barro) doet geen specifieke uitspraken ten aanzien van het voorliggende projectgebied.

Voor woningbouwontwikkelingen geldt dat deze vanaf 12 woningen Ladderplichtig zijn. Gelet op het feit dat er binnen bestaand stedelijk gebied gebouwd wordt, plus de hoge vraag naar sociale huurwoningen, vormt het beleid geen belemmeringen. Geconcludeerd wordt dat de beoogde ontwikkeling geen strijdigheid vertoont met het nationale beleidskader

# **2.2 Provinciaal beleid**

In het Omgevingsbeleid van de provincie Zuid-Holland is al het bestaande provinciale beleid voor de fysieke leefomgeving samengevoegd in een Omgevingsvisie en een Omgevingsverordening. Beide documenten zijn op 20 februari 2019 vastgesteld. Deze oorspronkelijke documenten worden gebruikt ter beschrijving van het provinciaal beleid, tenzij een latere wijziging van toepassing is.

#### *Omgevingsvisie*

De Omgevingsvisie bestaat in hoofdlijn uit de volgende onderdelen:

- Een introductie op het omgevingsbeleid, waarin opgenomen de kaartbeelden en de beschrijving van de ruimtelijke structuur;
- De ontwikkelrichting van het omgevingsbeleid met ambities en sturing. De provincie geeft hierin aan een uitnodigend perspectief te bieden, zonder een beoogde eindsituatie te schetsen;
- Een beschrijving van de omgevingskwaliteit van Zuid-Holland, waaronder de provinciale inzet voor het verbeteren van de ruimtelijke kwaliteit;
- De samenhangende beleidskeuzes voor de fysieke leefomgeving.

De Omgevingsvisie bevat de volgende wettelijk verplichte plannen:

- de provinciale ruimtelijke structuurvisie, artikel 2.2 van de Wet ruimtelijke ordening (Wro);
- het milieubeleidsplan, artikel 4.9 van de Wet milieubeheer (Wm);
- het regionale waterplan, artikel 4.4 van de Waterwet (Ww);
- het verkeers- en vervoersplan, artikel 5 van de Planwet verkeer en vervoer;
- de natuurvisie, artikel 1.7 van de Wet natuurbescherming (Wnb).

#### *Beoordeling planvoornemen*

De twee relevante provinciale opgaven vanuit de omgevingskwaliteit voor dit project zijn:

- Ruimte en verstedelijking, waarbij het zorgen voor een zorgvuldig ruimtegebruik en een compact, samenhangend en kwalitatief hoogwaardig bebouwd gebied een speerpunt is, en:
- Wonen, waarbij het bevorderen van de beschikbaarheid van voldoende passende woningen in een aantrekkelijke leefomgeving, aansluitend op de behoeften van verschillende doelgroepen van belang is.

Met onderhavig plan worden sociale woningen gerealiseerd binnen het bestaand stedelijk gebied. De bebouwde ruimte wordt hierdoor optimaal en beter benut door verdichting. De woningen worden gerealiseerd in een levendige woonomgeving, wat als een aantrekkelijke woon- en leefomgeving mag worden beschouwd.

Het plan past binnen de wens van zowel de provincie als de gemeente om het bestaande tekort aan woningen terug te dringen. Gelet op het voorgaande wordt geconcludeerd dat het plan goed aansluit op de bovengenoemde 'opgaven omgevingskwaliteit'. Er is geen strijdigheid met het provinciaal beleid uit die Omgevingsvisie. De behoefte naar de woningen vloeit onder andere voort uit het gemeentelijk beleid (Woonvisie).

#### *Omgevingsverordening*

De beleidskeuzes uit de Visie, werken door naar uitvoeringsprogramma's en naar regels in de verordening. Het geheel aan bestaande beleidskeuzes, inclusief de doorwerking naar programma's en verordening, vormt het provinciale beleid voor de fysieke leefomgeving. Het plangebied is niet specifiek benoemd in één van de 17 kaarten van de verordening.

#### *Conclusie provinciaal beleid*

Als gevolg van de herinrichting binnen het plangebied, wordt de bestaande ruimte beter benut. Daarnaast is er binnen de provincie voldoende vraag naar dergelijke woningen. Hierdoor is er geen strijdigheid met het provinciaal beleid.

### **2.3 Gemeentelijk beleid**

#### *Structuurvisie Wassenaar 2025 'Landgoed aan zee'*

Op 22 maart 2017 heeft de gemeenteraad de structuurvisie Wassenaar 2025 'Landgoed aan zee' vastgesteld. In deze nieuwe structuurvisie wordt op hoofdlijnen de ruimtelijke visie voor Wassenaar in 2025 geschetst. De ruimtelijke opgave voor de komende jaren richt zich op de instandhouding en versterking van deze ruimtelijke hoofdstructuur.

Dit betekent onder andere dat Wassenaar niet verder wordt uitgebreid. Nieuwbouw in het dorp is mogelijk door vervanging van bestaande voorraad, herbestemming of op vrijgekomen locaties. De nieuwe ontwikkelingen moeten passen in maat en schaal bij het groene, kleinschalige en historische karakter van Wassenaar.

Voor dit plan is er sprake van nieuwbouw binnen de bestaande bebouwde grenzen. Ook betreft het vervanging van bestaande voorraad. De gewenste ontwikkeling sluit aan bij de doelstelling uit de structuurvisie Wassenaar 2025 'Landgoed aan zee'.

#### *Woonvisie Wassenaar 2016-2021*

De woonvisie is een document van de gemeente, waarin de gemeente verwoordt wat ze voor ogen heeft met het wonen in Wassenaar, wat zij daar zelf aan bijdraagt en wat van andere partijen wordt gevraagd. In de woonvisie beschrijft de gemeente Wassenaar het beleid voor het wonen in de periode 2016-2021.

In de Woonvisie Wassenaar 2016-2021 wordt extra aandacht gevraagd voor het verduurzamen van de woningvoorraad. Daarnaast gaat de Woonvisie in op de beschikbaarheid en betaalbaarheid van de huursector. Ook wordt er beschreven dat er weinig beschikbaar aanbod is op de sociale huurmarkt voor bijvoorbeeld starters. Verder is er ook ruimte nodig voor middeninkomens en lage inkomens. Ten slotte zijn er maatregelen voor betaalbaarheid nodig. Dit volgt ook uit de regionale prestatieafspraken (2015-2018).

Aangezien er met dit project meer woonruimte bij komt in de sociale huurklasse, sluit het plan aan bij het woonbeleid. Het project is reeds benoemd in de prestatieafspraak die in december 2019 gemaakt is tussen de gemeente en coöperatie.

De partijen hebben afgesproken betaalbare, beschikbare en duurzame woningen te realiseren voor de specifieke doelgroepen senioren en jongeren. Er is namelijk een groeiende vraag naar seniorenwoningen. De toevoeging van seniorenwoningen draagt bij aan de doorstroming in de woningmarkt. Hierdoor komen weer woningen vrij voor andere doelgroepen.

#### Duurzaamheid

In de geamendeerde woonvisie van de gemeente Wassenaar worden ambities uitgesproken over de verduurzaming van de woningvoorraad. Nieuwbouwwoningen moeten een energielabel A hebben. Voorts wil de gemeente dat er natuur-inclusief wordt gebouwd.

Met de realisatie van het project Stompwijckstraat worden 40 gedateerde en energetisch zeer matige woningen vervangen door 86 hoogwaardige nieuwbouwwoningen. De woningen worden gasloos opgeleverd.

De woningen gaan voldoen aan de nieuwste BENG eisen voor energiezuinigheid. (BENG = Bijna Energie Neutraal, Beng 1 < 65 KWh/m2 , Beng 2 < 50 KWh/m2 , Beng 3 >40%.). Aan deze eisen wordt voldaan door:

- Hoogwaardige isolatie van begane grondvloer, gevels en dak.
- De toepassing van triple glas in alle kozijnen
- Het uiterst luchtdicht bouwen
- De toepassing van laagtemperatuur verwarming met warmtepompen
- De toepassing van ventilatie met warmteterugwinning.
- Daarnaast heeft de woningbouwvereniging de ambitie om maximaal in te zetten op zonnepanelen. Dat is niet noodzakelijk om te voldoen aan BENG, maar de woningbouwvereniging wil de woonlasten voor de bewoners drukken, en zoveel mogelijk zelfvoorzienend zijn

De landschapsarchitect geeft met de inrichting van de groenstrook rondom de blokken, de inrichting van de gemeenschappelijke tuin met de begroeiing van de gevel van de fietsenstalling en de begroeiing van de pergola's invulling aan natuur-inclusief bouwen. Bestaande bomen in het plangebied blijven zoveel mogelijk behouden. Daarnaast zal de buitenruimte aan de straatzijden een groene uitstraling krijgen.

De aannemer zal de bestaande duplexwoningen circulair moeten slopen. Dat wil zeggen dat de bouwdelen en bouwmaterialen die vrijkomen door sloop weer ingezet kunnen worden bij de realisatie van andere projecten.

# *Convenant 'Gaten dichten in Haaglanden 2017-2026*

De negen gemeenten en de 15 woningcorporaties in Haaglanden hebben een nauw samenwerkingsverband om de woningopgaven in de regio te stroomlijnen. Om dit te bekrachtigen en de ambities vast te leggen, heeft men een convenant ondertekend. Uit het document blijkt dat er in de regio een gesaldeerde opgave is van circa 12.000 sociale huurwoningen in de regio. De partijen hebben procesafspraken gemaakt welke moeten bijdragen aan het oplossen van de woonbehoefte.

### *Groen- en Watervisie 2015 - 2019*

De Gemeente Wassenaar heeft in 2016 de Groen- en Watervisie 2015-2019 vastgesteld. Deze visie gaat onder ander in op de vraag op welke wijze het unieke groene karakter van Wassenaar behouden en versterkt kan worden.

In de visie is het streven vastgelegd om de groenste gemeente van de Randstad te zijn. Wassenaar streeft daarom naar uitbreiding van het groen en het behoud en versterking van het groen in de landgoederenzone en in de villawijken. Wassenaar is een groene gemeente, maar om zich te onderscheiden van zijn omgeving en te voldoen aan de behoeften die er in de samenleving zijn, moet er nog meer groen bij.

Het plan voorziet zoveel mogelijk in een groene uitstraling. De locatie zal "natuur inclusief" gebouwd worden, dat wil zeggen dat het een groene kwaliteit krijgt met voorzieningen voor flora en fauna.

#### *Conclusie gemeentelijke beleid*

Het realiseren van de nieuwe sociale huursector woningen, in een groene omgeving, sluit goed aan bij het gemeentelijk beleid.

#### *Conclusie beleid*

Gelet op het bovenstaande, vormt het landelijke en regionale beleid geen belemmering voor de realisatie van het planvoornemen.

# **3. Planbeschrijving**

# **3.1 Planvoornemen**

Op de locatie rondom de huidige Stompwijckstraat, worden de bestaande 40 duplexwoningen allen vervangen door 86 seniorenwoningen in de sociale huursector. In het binnenterrein wordt een gezamenlijke tuin gecreëerd. Deze tuin is openbaar toegankelijk en draagt, net als de rest van het plan, bij aan een groene uitstraling.

Het plan voorziet ook in voldoende parkeerplaatsen op eigen terrein voor zowel fietsen en scootmobielen als auto's. Het parkeren zal in het besloten hof op de begane grond plaatsvinden. Boven de parkeervakken is een verblijfsdek gecreëerd welke gelijk dient als entree voor de woningen op de eerste verdieping.

#### **3.2 Verkeer en parkeren**

#### *Verkeer en parkeren*

Het plan is op de begane grond voorzien van 86 parkeerplaatsen en 2 grote fietsenstallingen. De fietsenstallingen zijn zo ingericht, dat deze voldoende ruimte en faciliteiten bieden voor de scootmobielen. De ontsluiting voor het gemobiliseerd verkeer vindt plaats via de Hughenzstraat. Voor de overige gebruikers, zijn diverse ontsluitingsmogelijkheden aanwezig rondom de gebouwen.

Zowel de Suykstraat als de Hughenzstraat, zijn (deels) onderhevig aan veranderingen. Alle relevante veranderingen vallen binnen de grenzen van het bestemmingsplan. De wijzigingen komen neer op een veranderend straatprofiel. Voor wat betreft de veranderingen, wordt de straat niet aangetast. De wijzigingen hebben betrekking op de wijziging in de rooilijnen. Doordat de nieuwe appartementen verder van de straat liggen, is er meer ruimte voor een groenstrook. Deze is dan ook als zodanig opgenomen in de regels.

### *Verkeersonderzoek*

De sloop van de 40 bestaande woningen en de realisatie van de 86 nieuwe sociale huurwoningen zorgt voor een verschuiving in de parkeerbehoefte en de verkeersgeneratie.

Woningbouwvereniging St. Willibrordus heeft Goudappel Coffeng een berekening en onderzoek laten uitvoeren naar de consequenties van het plan. In deze berekening is rekening gehouden met de specifieke doelgroep die met de realisatie van de 87 (opgemerkt wordt dat het plan inmiddels 86 woningen) huurwoningen wordt aangetrokken, namelijk 2 persoons appartementen voor hoofdzakelijk senioren (55+). Daarnaast is ook het effect van een mobiliteitsconcept op de parkeerbehoefte bepaald.

Op basis van de parkeernormen van de gemeente Wassenaar blijkt dat de nieuwbouw 148 parkeerplaatsen nodig heeft. Per saldo neemt de parkeerdruk met maximaal 82 parkeerplaatsen toe. Het parkeeraanbod neemt per saldo toe met 72 parkeerplaatsen. Uit parkeeronderzoek in de omgeving van de planontwikkeling blijkt dat de benodigde 10 parkeerplaatsen op het drukste moment (de zaterdagavond) in de directe omgeving (100 meter) te vinden zijn, zonder dat dit leidt tot een onacceptabele parkeerbezetting in de omgeving.

Woningbouwvereniging St. Willibrordus wil de woningbouwontwikkeling voor hoofdzakelijk ouderen aanbieden. Uit de berekening van de parkeerbehoefte voor de doelgroep blijkt dat in totaal 101 parkeerplaatsen nodig zijn voor de ontwikkeling. Daarmee is extra aangetoond dat in de omgeving geen parkeerproblemen ontstaan als gevolg van de planontwikkeling. De woningbouwontwikkeling leidt tot een hogere verkeersdruk in de omgeving, maar in alle omliggende straten is er sprake van een verkeersveilige verkeersdruk.

Het volledige rapport is als separate bijlage toegevoegd.

Daarnaast bevinden zich in een straal van 300 meter vijf opstapplekken voor het openbaar vervoer (bushaltes). Hierdoor hoeven de bewoners (en bezoekers) niet ver te lopen om het openbaar vervoer te nemen. Dat draagt bij aan de bereikbaarheid van het gebied.

# **4. Milieuaspecten**

# **4.1 M.e.r.-beoordeling**

### *Aanleiding*

Het bevoegd gezag dient te beoordelen of er belangrijke nadelige milieugevolgen kunnen optreden als gevolg van de voorgenomen planontwikkeling. Hiertoe staan in de bijlage van het Besluit milieueffectrapportage activiteiten opgesomd die mogelijk leiden tot belangrijke nadelige gevolgen voor het milieu. Voor activiteiten die genoemd staan in de eerste kolom van onderdeel C geldt dat zeer waarschijnlijk sprake is van belangrijke nadelige milieugevolgen, deze zijn dan ook direct m.e.r.-plichtig. In de eerste kolom van onderdeel D staan activiteiten opgesomd waarvan niet vaststaat of deze leiden tot belangrijke nadelige milieugevolgen. Hiervoor dient dan ook een m.e.r.-beoordeling uitgevoerd te worden.

De voorgenomen ontwikkeling staat niet direct genoemd in de bijlage van het Besluit milieueffectrapportage (Besluit m.e.r.). Het dichtst in de buurt komt de beschrijving in de eerste kolom van onderdeel D onder 11.2 in de bijlage van het Besluit m.e.r.: De aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen. In de tweede kolom staan de drempelwaarden genoemd voor deze activiteit, hierbij gaat het erom of de activiteit betrekking heeft op één van de volgende genoemde punten:

- 1. Een oppervlakte van 100 hectare of meer;
- 2. een aaneengesloten gebied en 2.000 of meer woningen omvat, of
- 3. een bedrijfsvloeroppervlakte van 200.000 m2 of meer.

Daarnaast dient het bevoegd gezag bij de betreffende activiteiten die niet aan de bijbehorende drempelwaarden voldoen, na te gaan of sprake kan zijn van belangrijke nadelige gevolgen voor het milieu, gelet op de omstandigheden als bedoeld in bijlage III van de EEG-richtlijn milieueffectbeoordeling. Deze omstandigheden betreffen:

- de kenmerken van de projecten;
- de plaats van de projecten;
- de kenmerken van de potentiële effecten.

#### *Beoordeling planvoornemen*

Het planvoornemen bestaat uit de bouw van slechts 86 woningen. De drempelwaarde voor een m.e.r.-beoordeling bedraagt 2.000 woningen. Deze drempelwaarde wordt niet overschreden. Daarom is het hier niet noodzakelijk een m.e.r.-beoordelingsbesluit te nemen.

In het kader van de voorliggende ontwikkeling zijn verderop in dit hoofdstuk diverse milieuaspecten zorgvuldig afgewogen. Uit die afweging is gebleken dat de effecten niet van dien aard zijn dat een m.e.r.-beoordeling uitgevoerd hoeft te worden. Op grond van voorgaande zijn belangrijke nadelige milieueffecten uitgesloten en is het uitvoeren van een m.e.r. beoordeling hier niet zinvol. Voor de volledigheid is er wel een vormvrije m.e.r. aanmeldnotitie opgesteld waar de kenmerken en de plaats van het project beschreven zijn. Daarnaast zijn ook de kenmerken van de potentiële effecten benoemd en beoordeeld. Dit document is ingediend bij de gemeente. Er is inmiddels een m.e.r. beoordelingsbesluit genomen door de gemeente.

#### *Conclusie vormvrije m.e.r.-beoordeling*

Gelet op de overige in dit hoofdstuk behandelde milieuaspecten kan geconcludeerd worden dat het milieubelang van de planontwikkeling in voldoende mate is afgewogen. Op basis van de kenmerken van het project (in relatie tot de drempelwaarden uit het Besluit m.e.r.), de plaats van het project en de kenmerken van de potentiële effecten zullen geen belangrijke nadelige milieugevolgen optreden. Gelet op de vormvrije m.e.r.-beoordeling zoals opgenomen in deze paragraaf wordt er geen MER opgesteld.

### **4.2 Bedrijven en milieuzonering**

#### *Aanleiding*

De Wet milieubeheer beoogt milieuhinder ten gevolge van bedrijfsmatige activiteiten in de woonomgeving of ten opzichte van gevoelige functies zoals woningen zoveel mogelijk te voorkomen. Alle bedrijfsmatige activiteiten die in potentie hinder kunnen veroorzaken worden door middel van vergunningen of meldingen op basis van de Wet milieubeheer gereguleerd. In aanvulling op deze vergunningen of meldingen voorziet een 'goede ruimtelijke ordening' eveneens in het voorkomen van onvoorzienbare hinder bij gevoelige functies zoals wonen. Door bij nieuwe ontwikkelingen voldoende afstand in acht te nemen tussen milieubelastende activiteiten (bedrijven) en gevoelige functies (wonen) wordt hinder voorkomen. Met milieuzonering worden twee doelen gediend: niet alleen het voorkomen of zoveel mogelijk beperken van hinder en gevaar voor woningen, maar ook het bieden van voldoende zekerheid aan bedrijven zodat zij hun activiteiten duurzaam kunnen (blijven) uitoefenen.

Bedrijfsmatige activiteiten zijn in de VNG-publicatie "Bedrijven en Milieuzonering" uit 2009 ingedeeld in een aantal categorieën met bijbehorende minimaal gewenste afstanden tot milieugevoelige functies. De indeling van de activiteiten is gebaseerd op de standaard bedrijfsindeling (SBI) van het Centraal Bureau voor de Statistiek (CBS). Per milieucategorie geldt een minimaal gewenste afstand, een richtafstand. Deze richtafstand geldt tussen enerzijds de grens van de bestemming die bedrijven (of andere milieubelastende functies) toelaat en anderzijds de uiterste situering van de gevel van een woning die volgens het bestemmingsplan of via vergunningvrij bouwen mogelijk is.

In de VNG-publicatie zijn de richtafstanden uit bijlage 1 'Richtafstandenlijst voor milieubelastende activiteiten' afgestemd op het omgevingstype 'rustige woonwijk'. Een rustige woonwijk of een vergelijkbaar omgevingstype (zoals een rustig buitengebied, stiltegebied of natuurgebied) wordt gekenmerkt door functiescheiding: afgezien van wijk gebonden voorzieningen komen er nauwelijks andere functies zoals bedrijven of kantoren voor. Een locatie kan echter ook behoren tot het tweede omgevingstype 'gemengd gebied', dat gekarakteriseerd wordt door een matige tot sterke functiemenging. Hier komen direct naast woningen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als dit type worden beschouwd. De richtafstanden uit bijlage 1 van de VNG-publicatie kunnen in dat geval met één afstandsstap verlaagd worden zonder dat dit ten koste gaat van het woon- en leefklimaat van een milieugevoelig object. Dit geldt in het bijzonder voor geluid, het milieuaspect dat voor de te hanteren richtafstand van milieubelastende activiteiten veelal bepalend is.

#### *Beoordeling planvoornemen*

In de nabije omgeving zijn geen noemenswaardige bedrijven gelegen die een milieu-hinderende werking hebben op het planvoornemen. Binnen een straal van 200 meter zijn geen bedrijven welke getoetst dienen te worden in het kader van bedrijven en milieuzonering. Dit blijkt uit een inventarisatie via het geldende bestemmingsplan 'Hofcamp 2013' en de beheersverordening 'Weteringpark Wassenaar'. De omgeving kenmerkt zich als een rustige woonwijk, met veel groen.

De meest relevante functie betreft nog het kinderdagverblijf Dol-Fijn onder de bestemming Gemengd - 1 op de Ter Weerlaan 2. Dit kinderdagverblijf bevindt zich op 160 meter van het plangebied en valt hiermee ook buiten de richtafstand.

#### *Conclusie bedrijven en milieuzonering*

Gelet op het bovenstaande vormt het aspect bedrijven en milieuzonering geen belemmering voor de voorgenomen planontwikkeling.

### **4.3 Geluidhinder**

#### *Aanleiding*

Aangezien woningen geluidgevoelig zijn, dient overeenkomstig de Wet geluidhinder (Wgh) beoordeeld te worden of aan wet- en regelgeving wordt voldaan en sprake is van een goede ruimtelijke ordening. Dit houdt in dat ter plaatse van de nieuwe woningen een aangenaam woon- en leefklimaat gewaarborgd dient te zijn.

Geluidsoverlast kan veroorzaakt worden door lawaai afkomstig van industrie, railverkeer, wegverkeer en/of luchtvaartverkeer. Er bevinden zich in de buurt van het plangebied geen grote lawaaimakers overeenkomstig bijlage 1 onderdeel D van het Besluit omgevingsrecht (Bor), noch een gezoneerd industrieterrein conform artikel 40 Wgh (industrielawaai). Ook is er in de nabijheid van het plangebied geen drukke weg, of spoorlijn (railverkeerlawaai) en ligt het plangebied niet binnen een geluidszone ('20 Ke-contour') van een luchthaven (luchtvaartverkeer-lawaai).

Volgens de Wet geluidhinder (Wgh) hebben alle wegen een 'zone', uitgezonderd een aantal situaties waaronder wegen met een maximumsnelheid van 30 km/uur. De 'zone' is een aandachtsgebied waarbinnen een nader akoestisch onderzoek verplicht is. Toetsing van niet gezoneerde wegen is in het kader van de Wgh niet aan de orde. In het kader van een goede ruimtelijke onderbouwing dient echter wel aangegeven te worden in hoeverre nabij gelegen 30 km/uur wegen een relevante invloed uitoefenen op het akoestisch klimaat ter plaatse.

#### *Beoordeling planvoornemen*

Door adviesbureau Alcedo is akoestisch onderzoek uitgevoerd naar wegverkeerslawaai. In dit onderzoek zijn de geluidsbelastingen gepresenteerd ten gevolge van het wegverkeerslawaai afkomstig van de Van Cranenburchlaan, Ter Weerlaan en nabij gelegen 30 km/uur wegen.

In de voorliggende situatie wordt aan de voorkeursgrenswaarde van 48 dB conform de Wet geluidhinder voldaan. Onderzoek naar maatregelen en een hogere waarde procedure is daarom niet van toepassing. Het wegverkeer op de omliggende wegen vormt geen belemmering voor de ontwikkeling.

Het akoestisch onderzoek is als separate bijlage toegevoegd bij dit bestemmingsplan.

#### *Conclusie geluidhinder*

Op basis van het akoestisch onderzoek vormt het wegverkeer op de omliggende wegen geen belemmering voor de ontwikkeling.

#### **4.4 Luchtkwaliteit**

#### *Aanleiding*

Op 15 november 2007 is de Wet milieubeheer gewijzigd. Aan hoofdstuk 5 is een titel toegevoegd: titel 5.2 Luchtkwaliteitseisen. Deze wet vervangt het Besluit luchtkwaliteit 2005. Het doel van de wet is het beschermen van mens en milieu tegen de negatieve effecten van luchtverontreiniging. Daartoe zijn in de wet grenswaarden voor onder meer stikstofdioxide (NO2) en zwevende deeltjes (PM10 en PM2,5) opgenomen. Dit zijn in ons land de meest kritische luchtverontreinigende componenten met de hoogste kans op overschrijdingen van de grenswaarden. De normen zijn op basis van gezondheidskundige aspecten bepaald, maar ook

onder de norm kunnen gezondheidseffecten optreden. Zij het vooral bij mensen die er gevoelig voor zijn, zoals kinderen en ouderen. Bij concentraties onder de 40 µg/m3 neemt de kans op effecten wel geleidelijk af, al is voor fijnstof geen gezondheidskundige grenswaarde vast te stellen.

In onderstaande tabel staan de grenswaarden zoals vermeld in bijlage 2 van de Wet milieubeheer weergegeven.

| Stof                               | Concentratie<br>[μg/m3<br>] | Omschrijving                                                                  |
|------------------------------------|-----------------------------|-------------------------------------------------------------------------------|
| NO2                                | 40                          | Jaargemiddelde concentratie                                                   |
| Stikstofdioxide                    | 200                         | Uurgemiddelde waarde die max. 18 keer per jaar mag worden overschreden        |
| PM10                               | 40                          | Jaargemiddelde concentratie                                                   |
| Fijnstof (grove<br>deeltjes)       | 50                          | 24-uursgemiddelde waarde die max. 35 keer per jaar mag worden<br>overschreden |
| PM2,5<br>Fijnstof (fijne deeltjes) | 25                          | Jaargemiddelde concentratie                                                   |

#### **Tabel 2: Grenswaarden NO2 en PM10 overeenkomstig bijlage 2 Wet milieubeheer**

Ter correctie van natuurlijk in de lucht voorkomende fijnstof mag een aantal dagen in mindering gebracht worden bij de toetsing van de daggemiddelde grenswaarde: de zogenaamde zeezoutcorrectie. Dit houdt in dat in het geval van een overschrijding van de 24-uursgemiddelde grenswaarde van PM10 gecorrigeerd mag worden met een vastgesteld aantal dagen. Het RIVM heeft dit aantal per provincie vastgesteld, vanzelfsprekend mogen voor de kustprovincies meer dagen in mindering worden gebracht dan voor verder inlandse provincies.

#### *Nationaal Samenwerkingsprogramma Luchtkwaliteit (NSL)*

Het NSL is de kern van de Wet milieubeheer, onderdeel luchtkwaliteit. Dit programma is de onderbouwing van het derogatieverzoek van het Rijk aan de EU. Het NSL is een bundeling van alle ruimtelijke maatregelen die de luchtkwaliteit in betekenende mate verslechteren en alle maatregelen die de luchtkwaliteit verbeteren om ervoor te zorgen dat per 2011 (fijnstof) en respectievelijk 2015 (stikstofdioxide) overal in Nederland aan de grenswaarden wordt voldaan. Het Rijk coördineert het programma. Het NSL is op 1 augustus 2009 in werking getreden. De uitvoeringsregels behorende bij de wet zijn vastgelegd in algemene maatregelen van bestuur (AMvB) en ministeriële regelingen (mr). Hieronder vallen de AMvB en mr 'niet in betekenende mate (NIBM)'.

#### *AMvB en ministeriële regeling niet in betekenende mate*

De Wet milieubeheer, onderdeel luchtkwaliteit, maakt onderscheid tussen grote en kleine ruimtelijke projecten. Een project is klein als het slechts in geringe mate (ofwel niet in betekenende mate) leidt tot een verslechtering van de luchtkwaliteit. De grens ligt bij een verslechtering van maximaal 3% van de grenswaarden voor de luchtkwaliteit. De AMvB en Ministeriële Regeling "Niet in betekenende mate" bevatten criteria waarmee kan worden bepaald of een project van een bepaalde omvang wel of niet als 'in betekenende mate' moet worden beschouwd. De AMvB is gelijktijdig met het NSL in werking getreden. Er mag rekening worden gehouden met een verslechtering van maximaal 3% van de grenswaarde (= 1,2 µg/m3 voor zowel stikstofdioxide en fijnstof). NIBM-projecten kunnen, juridisch gezien, zonder toetsing aan de grenswaarden voor het aspect luchtkwaliteit uitgevoerd worden.

Uit het oogpunt van een goede ruimtelijke ordening moet wel worden bekeken of het realiseren van het plan met betrekking tot de luchtkwaliteit op die locatie gewenst is. Daarbij speelt de mate van blootstelling aan de luchtverontreiniging een rol. Ook de gevoeligheid van bepaalde groepen mensen voor luchtverontreiniging kan daarbij worden afgewogen. Hierbij gaat het niet alleen om de toekomstige gebruikers van de locatie, maar ook om de personen in de omgeving daarvan.

#### *Beoordeling planvoornemen*

In bijlage 3A van de Regeling NIBM is aangegeven dat een woningbouwlocatie met netto maximaal 1.500 woningen aan één ontsluitingsweg (of netto maximaal 3.000 woningen aan twee ontsluitingswegen met een gelijkmatige verkeersverdeling) is aan te merken als een ontwikkeling die niet in betekenende mate bijdraagt aan de verslechtering van de luchtkwaliteit. Op grond hiervan kan gesteld worden dat de voorgenomen planontwikkeling niet in betekende mate (NIBM) bijdraagt aan een verslechtering van de luchtkwaliteit.

#### *Luchtkwaliteit ter plaatse*

In het kader van een goede ruimtelijke ordening zijn ook de jaargemiddelde achtergrondconcentraties NO2, PM10 en PM2,5 bepaald ter plaatse van het plangebied. Deze worden getoetst aan de grenswaarden zoals genoemd in bijlage 2 van de Wet milieubeheer.

Hiervoor wordt gebruik gemaakt van de kaartlagen uit de Atlas leefomgeving waarin deze achtergrondconcentraties zijn bepaald. De NSL-monitoringstool kent namelijk geen meetpunten in de directe nabijheid van het plangebied. In onderstaande figuren zijn de jaargemiddelde concentraties NO2, PM10 en PM2,5 weergegeven ter hoogte van het plangebied voor het peiljaar 2017.

Uit bovenstaand figuren blijkt dat de jaargemiddelde concentraties NO2 en PM10 ter hoogte van het plangebied voor de voornoemde stoffen respectievelijk maximaal 25 en 20 µg/m3 is. De jaargemiddelde grenswaarde van 40 µg/m3 wordt niet overschreden. Hetzelfde geldt voor de grenswaarde van 25 µg/m3 voor PM2,5. Deze is in het plangebied maximaal 13 µg/m3 . De daggemiddelde grenswaarde voor PM10 van 50 μg/m3 mag overeenkomstig de Wet milieubeheer maximaal 35 keer per jaar worden overschreden. In het plangebied komen maximaal 7,2 overschrijdingsdagen voor. Het aantal overschrijdingsdagen komt uit de NSLrekentool.

In onderstaande tabel zijn de bevindingen kort opgesomd.

| Stof  | Maximale achtergrondwaarde in de NSL<br>monitoringstool<br>[μg/m3<br>] | Jaargemiddelde grenswaarde conform<br>de Wet milieubeheer<br>[μg/m3<br>] |
|-------|------------------------------------------------------------------------|--------------------------------------------------------------------------|
| NO2   | 25                                                                     | 40                                                                       |
| PM10  | 20                                                                     | 40                                                                       |
| PM2,5 | 13                                                                     | 25                                                                       |

**Tabel 3: Toetsing achtergrondwaarden en grenswaarden NO2, PM2,5 en PM10**

Bovendien is de trend dat in de toekomst de emissies en daarmee gepaard gaande achtergrondconcentraties van deze stoffen zullen dalen, waardoor geen overschrijdingen van de grenswaarden zijn te verwachten.

#### *Conclusie luchtkwaliteit*

Het project draagt niet in betekenende mate (NIBM) bij aan de luchtkwaliteit. Ook voldoet de luchtkwaliteit ter plaatse van het plangebied ruimschoots aan de gestelde grenswaarden in de Wet milieubeheer. Het onderdeel luchtkwaliteit vormt zodoende geen belemmering voor het planvoornemen.

#### **4.5 Stikstofdepositie**

#### *Aanleiding*

Met de inwerkingtreding van het Programma Aanpak Stikstof (PAS) in juli 2015 was bepaald dat berekend moet worden of een nieuwe activiteit een toename van stikstofdepositie op Natura 2000-gebieden geeft. Indien dit inderdaad het geval is, diende overeenkomstig de vergunningplicht uit Artikel 2.7, tweede lid, van de Wet natuurbescherming (Wnb) beoordeeld te worden of de natuurlijke kenmerken van betrokken Natura 2000-gebieden dermate in het

geding zijn dat gesproken kan worden van een significant negatief effect, dan wel dat de verslechtering niet significant is en de planontwikkeling aanspraak kan maken op benutting van de ontwikkelingsruimte.

Met de invoering van het PAS gold alleen nog een vergunningplicht voor activiteiten die meer dan 1 mol stikstofdepositie per hectare per jaar gaven op een stikstofgevoelig Natura 2000 gebied. Deze vergunningplicht is opgenomen in Artikel 2.7, tweede lid, van de Wnb. Bij een stikstofdepositie tussen de 0,05 mol en 1 mol N/ha/j bestond er een meldingsplicht, die overeenkomstig Artikel 2.9, achtste lid, Wnb alleen gold voor projecten die voldoen aan de voorwaarden zoals genoemd in de Regeling natuurbescherming onder Titel 2.2 "Meldingsplicht in verband met vrijstelling vergunningplicht grenswaarde 1 mol" Artikel 2.7, lid 1. Van de 161 Natura 2000-gebieden in Nederland zijn er 118 in het PAS opgenomen (na partiële herziening op 18 december 2017). Binnen deze gebieden bevindt zich dus ten minste één stikstofgevoelig habitat waarbij overbelasting door stikstof significant is. Stikstofoverlast is dan ook een navenant probleem, gegeven de instandhoudingsdoelstellingen voor de voor stikstof gevoelige natuur in die gebieden, waartoe Nederland zich op grond van de Europese Vogelrichtlijn en Habitatrichtlijn verplicht heeft.

#### *Uitspraak Raad van State 29 mei: PAS niet langer van toepassing*

Door de uitspraak van de Raad van State van 29 mei 2019 mag het PAS niet meer gebruikt worden als toestemmingsbasis voor stikstofveroorzakende ruimtelijke ontwikkelingen. De drempel- en grenswaarden uit het PAS zijn daarmee ook komen te vervallen. Door het schrappen van de bovengenoemde drempelwaarden van het PAS, kan een project met een geringe depositietoename van 0,01 mol/ha/jaar al vergunningplichtig zijn in het kader van de Wet natuurbescherming.

Beoordeeld dient te worden of als gevolg van het project de kwaliteit van het natuurlijke leefgebied of de habitat van soorten in een Natura-2000 gebied kan verslechteren. Met de onderhavige stikstofberekening wordt bepaald of er überhaupt stikstofdepositie plaatsvindt op (stikstofgevoelige habitattypen in) Natura 2000-gebieden. Als er sprake is van stikstofdepositie dient nader onderzoek uitgevoerd te worden naar de significantie van deze verslechtering binnen de relevante Natura 2000-gebieden.

#### *Beoordeling planvoornemen*

Met behulp van AERIUS is het effect van het planvoornemen doorgerekend. IDDS heeft op basis van input en de planning van de ontwikkelaar en de aannemer een onderbouwing opgesteld met een AERIUS-stikstofdepositieberekening. Uit de berekening van het projecteffect (stap 1) blijkt dat er sprake is van een geringe stikstofdepositie. Om deze reden is er gekeken naar de referentiessituatie met behulp van een verschilberekening (intern salderen, stap 2).

De uitkomst van stap 2 is dat met behulp van intern salderen ten opzichte van de referentiesituatie in 2004 er per saldo ≤ 0,00 mol/ha/jr stikstofdepositie optreedt op gevoelig Natura 2000-gebied. Op grond hiervan kan de vergunning verleend worden en hoeft het stappenplan niet verder doorlopen te worden. Door een uitspraak van de RvS is gebleken dat er geen vergunningsplicht meer geldt voor stikstofonderzoeken met intern salderen. Wel dient het bevoegd gezag akkoord te zijn met de bevindingen.

Op 18 maart 2021 heeft de Omgevingsdienst Haaglanden een positief advies verstrekt richting de gemeente Wassenaar over het uitgevoerde stikstofdepositierapport (inclusief intern salderen). De conclusie van de omgevingsdienst luidt:

*"Conform hetgeen beschreven in het rapport is er na intern salderen geen sprake van een stikstofdepositie hoger dan 0,00 mol/ha/jaar op Natura 2000-gebieden. Dat betekent dat het bestemmingsplan kan worden vastgesteld en dat de beoogde activiteit, zoals beschreven in het rapport, in het kader van stikstofdepositie niet vergunningplichtig is op grond van de Wet natuurbescherming. Een verklaring van geen bedenkingen voor het onderdeel Natura 2000 activiteit is dan ook niet nodig."*

De notitie met losse AERIUS-uitvoerbestanden, is als losse bijlage toegevoegd.

#### *Conclusie stikstofdepositie*

Uit de berekening blijkt dat er sprake is van een gering projecteffect. Met intern salderen is aangetoond dat de toekomstige situatie ten opzichte van de huidige situatie verbeterd. Dit aspect vormt geen belemmering voor het planvoornemen.

# **4.6 Externe veiligheid**

#### *Aanleiding*

Bij externe veiligheid gaat het om situaties waarbij een ongeval kan plaatsvinden met gevaarlijke stoffen of als gevolg van luchtvaartverkeer nabij luchthavens, waardoor mensen die verder niets met de betreffende activiteit te maken hebben, om het leven kunnen komen. Er wordt gekeken naar de risico's verbonden aan risicovolle inrichtingen. Hier worden gevaarlijke stoffen geproduceerd, opgeslagen of gebruikt. Daarnaast wordt er gekeken naar vervoer van gevaarlijke stoffen via wegen, spoorwegen, waterwegen en buisleidingen. Het belangrijkste instrument om de externe veiligheid te waarborgen is ruimtelijke scheiding aan de hand van veiligheidsafstanden tussen (beperkt) kwetsbare objecten en risicobronnen. Bij (beperkt) kwetsbare objecten dient gedacht te worden aan ruimten waar personen gedurende langere tijd verblijven (zoals een woning of recreatieterrein), gebouwen met grote aantallen personen (winkelcomplex, grote supermarkt, warenhuis) of personen met beperkte zelfredzaamheid (ziekenhuis, school, kinderopvang).

Naast maatregelen aan de bron (bijvoorbeeld Best Beschikbare Technieken voor inrichtingen), dienen afdoende maatregelen in de omgeving te worden genomen door middel van zonering: hoe minder mensen binnen de risicocontouren van een risicovolle activiteit vallen, hoe beter de veiligheidssituatie.

De wettelijke kaders voor externe veiligheid worden gevormd door de volgende wet- en regelgeving:

- Besluit externe veiligheid inrichtingen (Bevi);
- Besluit externe veiligheid buisleidingen (Bevb);
- Besluit externe veiligheid transport van gevaarlijke stoffen (Bevt)
- Wet luchtvaart (obstakelvrije vlakken en veiligheidszones; voor Schiphol gelden ook het Luchthavenindelingbesluit (LIB) en het Luchthavenverkeerbesluit (LVB).

Als centrale maatstaf voor het in beeld brengen van de externe veiligheidsrisico's worden de begrippen plaatsgebonden risico (PR) en groepsrisico (GR) gehanteerd. Deze begrippen zijn in

de wet eenduidig gedefinieerd, en in de wetgeving zijn normen opgenomen (grenswaarden en richtwaarden voor het PR, en een oriëntatiewaarde voor het GR) die bepalen welke omvang van een extern veiligheidsrisico onacceptabel is.

Zo beoogt de wetgeving te voorkomen dat er (beperkt) kwetsbare objecten (kunnen) worden gerealiseerd op locaties waar het PR als gevolg van risicobronnen in de omgeving hoger is dan 10-6 /jaar (één op een miljoen). Verder beoogt de wetgeving het bevoegd gezag een afwegingskader te bieden voor het omgaan met risicobronnen die bij een ongewoon voorval kunnen leiden tot grotere hoeveelheden dodelijke slachtoffers (maatschappelijke ontwrichting). Als het bevoegd gezag een ruimtelijk besluit wil nemen, moet daaraan een analyse van het groepsrisico voorafgaan. Indien het GR door het (te nemen) ruimtelijke besluit toe zal nemen, dient bij het ruimtelijke besluit een verantwoording van het groepsrisico plaats te vinden.

De methodiek waarmee het GR moet worden bepaald, is wettelijk vastgelegd. De uitkomsten daarvan zijn afhankelijk van de hoeveelheid aanwezige personen in de omgeving van de risicobron. Tot hoever die relevante risico-omgeving strekt, is wettelijk gedefinieerd als het invloedsgebied. Doorgaans wordt dit gebied begrensd door de 1% letaliteitsgrens (de afstand waarop nog 1% van de blootgestelde mensen komt te overlijden als gevolg van de risicovolle activiteit).

Gesteld kan worden dat aanwezigheid van personen buiten het invloedsgebied van een risicobron niet meetelt voor de hoogte van het GR dat door die risicobron wordt veroorzaakt.

#### *Beoordeling planvoornemen*

Met behulp van de Risicokaart is onderzocht of er relevante risicobronnen in de directe nabijheid van het plangebied liggen. Hierbij is zowel gekeken naar de plaatsgebonden risicocontouren groter dan 10-6 /jaar als individuele risico-elementen, te weten risicovolle inrichtingen (bedrijfsactiviteiten), transport van gevaarlijke stoffen en luchtvaart. Zie onderstaand figuur.

#### *Risicovolle inrichtingen*

Uit de risico-inventarisatie blijkt dat er geen risicovolle inrichtingen zijn in de nabije omgeving. Voor zowel het PR (risicocontour) als het GR (invloedsgebied) geldt dat de planlocatie niet binnen de risicocontouren valt van bedrijven die zich op nog grotere afstand bevinden. Op ruime afstand bevindt zich het Lpg-station (rode driehoek). Deze bevindt zich aan de Rijksstraatweg 435. De contour van het invloedsgebied bedraagt 150 meter. Het Lpg-station vormt dus geen risico.

#### *Transport gevaarlijke stoffen over de weg*

In de directe omgeving van het planvoornemen liggen geen wegen waarover transport van gevaarlijke stoffen plaatsvindt. Op ruime afstand van het plangebied ligt de A44. Het wegvak Z2 (A44: afrit 8 (Leiden) – Wassenaar) ligt op ongeveer 660 meter van het plangebied. De weg heeft een GR plafond van 74 meter. Er is geen sprake van een plasbrandaandachtsgebied en het aantal tankauto's is bepaald op 3.000. Nadere toetsing is dan ook niet noodzakelijk.

#### *Transport gevaarlijke stoffen over het spoor*

In de directe omgeving van het planvoornemen liggen geen spoorlijnen waarover transport van gevaarlijke stoffen plaatsvindt. Nadere toetsing is dan ook niet noodzakelijk.

### *Transport gevaarlijke stoffen via buisleidingen*

Op ruim 280 meter van het planvoornemen ligt aardgasleiding (W-535-08). Deze aardgasleiding heeft een diameter van 168mm en een druk van 40 bar. In het vigerend bestemminsplan is beschreven dat de PR 10-6 contour op de leiding zelf ligt. De contouren voor het invloedsgebied bedragen respectievelijk 50 meter (100% let.) en 70 meter (1% let.). Uit het huidige bestemmingsplan blijkt dat alle hogedruk aardgasleidingen binnen de gemeente Wassenaar aanzienlijk kleiner is dan 0,1% maal de oriëntatiewaarde. Gelet op het plan en de ruime afstand tot de buisleiding, is er geen aanleiding om deze conclusie te heroverwegen. Een nadere toetsing is dus niet noodzakelijk.

### *Overlegreactie*

Het plan is in het kader van het vooroverleg voorgelegd bij de veiligheidsregio. Deze heeft aangegeven geen bezwaren te hebben.

#### *Conclusie externe veiligheid*

Gelet op het voorgaande wordt geconcludeerd dat het aspect externe veiligheid geen belemmering vormt voor de voorgenomen ontwikkeling.

# **4.7 Bodemgeschiktheid**

#### *Aanleiding*

Op grond van het Besluit ruimtelijke ordening dient in verband met de uitvoerbaarheid van een ruimtelijke ontwikkeling rekening gehouden te worden met de bodemgesteldheid in het plangebied. Bij functiewijziging dient te worden bekeken of de bodemkwaliteit voldoende is voor de beoogde functie en moet worden vastgesteld of sprake is van een saneringsnoodzaak. In de Wet bodembescherming is bepaald dat indien de bodemkwaliteit niet voldoet aan de norm voor de beoogde functie, de grond zodanig gesaneerd dient te worden dat zij kan worden gebruikt voor de desbetreffende functie (functiegericht saneren).

Ten behoeve van de beoogde ontwikkeling is een verkennend bodemonderzoek uitgevoerd door IDDS. Doel van het onderzoek is het vaststellen of het voormalige dan wel het huidige gebruik van de onderzoekslocatie heeft geleid tot een verontreiniging van de bodem. Het verkennend bodemonderzoek beoogt inzicht te verkrijgen in aard, plaats van voorkomen en concentraties van eventueel aanwezige verontreinigende stoffen in de bodem.

#### *Beoordeling planvoornemen*

Uit de onderzoeksresultaten blijkt het navolgende:

### Algemene milieu hygiënische bodemkwaliteit

Uit het rapport blijkt dat de grond plaatselijk licht is verontreinigd met kobalt, koper, kwik, lood en PCB. Het grondwater bevat een licht verhoogde concentratie cadmium en barium. De aangetoond lichte verontreinigingen vormen vanuit milieukundig oogpunt geen belemmering voor de voorgenomen ontwikkeling.

Ter plaatse van de voormalige watergang is plaatselijk een afwijkende bodemopbouw aangetroffen, echter blijkt uit analyseresultaten dat dit dempingsmateriaal niet verontreinigd is en vermoedelijk gebiedseigen grond betreft.

Gelet op de onderzoeksresultaten, te weten de aangetoonde overschrijdingen van de betreffende achtergrondwaarden dient de hypothese onverdacht voor de onderzoekslocatie formeel te worden verworpen. Echter, de aangetoonde verontreinigingen zijn dermate gering dat aanvullend onderzoek, onzes inziens, niet noodzakelijk is.

# Asbest

- In de grond is geen asbestverdacht materiaal (grove fractie) aangetroffen.
- Op basis van de asbestbepalingen (fijne fractie) blijkt in de bodem geen asbest te zijn aangetoond, er is geconcludeerd dat de gehaltes asbest lager zijn dan de betreffende detectiegrenzen.

Het is statistisch niet aannemelijk dat de interventiewaarde voor asbest in een nader onderzoekstraject wordt overschreden. Verder asbestonderzoek is niet noodzakelijk. Aangezien op de locatie visueel geen asbesthoudend materiaal is waargenomen en geen analytisch aantoonbaar gehalte aan asbest is aangetoond wordt de hypothese 'verdacht ten aanzien van asbest' verworpen.

Het bodemonderzoek is positief beoordeeld door de omgevingsdienst. Het bodemonderzoek biedt voldoende inzicht in de bodemkwaliteit. Er is geen sprake van een geval van ernstige bodemverontreiniging.

#### *Conclusie bodemgeschiktheid*

Op basis van het uitgevoerde verkennende bodemonderzoek wordt geconcludeerd dat er vanuit milieukundig oogpunt geen belemmeringen bestaan voor het realiseren van een woning op de planlocatie. Dit milieuaspect vormt geen belemmering voor het planvoornemen.

### **4.8 Flora en Fauna**

#### *Aanleiding*

In verband met de voorgenomen sloop en nieuwbouw, is er inzicht nodig in de gevolgen voor (beschermde) soorten en gebieden. Dit in het kader van de Wet natuurbescherming.

#### *Beoordeling planvoornemen*

Op 9 januari 2020 is een biotooptoets uitgevoerd door een erkend ecoloog. Samen met het bronnen- en literatuuronderzoek zijn de bevindingen hiervan verwerkt in een flora- en faunarapportage, ook wel genoemd een ecologische Quickscan.

Op basis van het bovenstaande is het niet uitgesloten dat de voorgenomen werkzaamheden negatieve effecten hebben op vaste rust- en/of verblijfplaatsen van vleermuizen. Een nader onderzoek naar vleermuizen moet uitwijzen of de vleermuizen de huizen en de boom gebruiken als zomer, kraam en/of paarverblijf. Deze is inmiddels uitgevoerd. Ook hangen er, ter bevordering van de gewenning, al diverse nestkasten voor de beschermde soorten. Op deze wijze wordt er al ingespeeld op de ontheffing Wet natuurbescherming.

Het plangebied heeft wellicht een functie voor gierzwaluwen, een broedvogel waarvan het nest jaarrond beschermd is. In het gebied zijn openingen op de hoeken van de blokken die geschikt zijn voor gierzwaluwen aangetroffen. Huismussen zijn in het gebied niet gesignaleerd, zij hebben door de afgesloten pannen, geen ruimte in het plangebied om tot broeden te komen.

Overige beschermde soorten zijn niet aangetroffen. Naast het uitvoeren van het nader onderzoek vleermuizen blijft de zorgplicht conform de Wet natuurbescherming (Wnb), artikel 1.11 te allen tijde van toepassing. Specifiek wordt hier ook genoemd de zorgplicht voor vogels ingevolge artikel 3.1 Wnb: de werkzaamheden dienen buiten het broedseizoen uitgevoerd te worden, of men dient te starten voor het broedseizoen en door te werken in het broedseizoen indien continue verstoring plaatsvindt (waarbij geadviseerd wordt het gebied voor het broedseizoen ongeschikt voor broedvogels te maken door, indien noodzakelijk, het groen te verwijderen). Indien de werkzaamheden starten binnen het broedseizoen, mogen deze pas uitgevoerd worden als vooraf door een deskundig ecoloog op twee verschillende momenten is vastgesteld dat geen verstoring van broedvogels zal plaatsvinden. Voor het broedseizoen geldt geen vaste periode, maar globaal wordt uitgegaan van de periode half maart tot half augustus.

Het nader onderzoek is inmiddels afgerond. In het plangebied zijn verblijfplaatsen van de gewone dwergvleermuis vastgesteld. Voor vleermuizen is een ontheffing van de Wnb nodig om de werkzaamheden uit te kunnen voeren. Deze ontheffing in inmiddels verleend. Er is inmiddels een ecologisch werkprotocol opgesteld en de compensatiemaatregelen worden getroffen. Daarmee wordt er voldaan aan de voorschriften uit de ontheffing.

Er zijn bomen in het plangebied aanwezig. Volgens www.omgevingsloket.nl, is voor het kappen van bomen in de gemeente Wassenaar een omgevingsvergunning nodig. Deze is inmiddels verleend.

Ten behoeve van de ontwikkeling biedt het rapport aanbevelingen met als doel de ecologische structuren in de omgeving te versterken zoals het werken met open stootvoegen in de muren of het inmetselen van vleermuisstenen.

Het rapport 'Quickscan Wet natuurbescherming - Stompwijckstraat, Wassenaar' met kenmerk R&O19112343/REI/rap1 is als separate bijlage toegevoegd. Tevens is het nader onderzoek vleermuis en gierzwaluw toegevoegd.

### *Conclusie flora en fauna*

In de Quickscan is geconcludeerd dat nader onderzoek nodig is voor vleermuizen en gierzwaluwen. Het nader onderzoek is inmiddels afgerond. In het plangebied zijn verblijfplaatsen van de gewone dwergvleermuis vastgesteld. Voor vleermuizen is een ontheffing van de Wnb nodig om de werkzaamheden uit te kunnen voeren. De ontheffingsaanvraag is ingediend in december 2020. Deze is inmiddels verleend waardoor dit aspect geen belemmering vormt voor het planvoornemen.

# **5. Watertoets**

# **5.1 Algemeen**

Door extremere neerslagintensiteiten en hogere neerslaghoeveelheden als gevolg van klimaatverandering, neemt de kans op wateroverlast toe. Voldoende ruimte voor waterberging is (zeker in ons land) dan ook cruciaal. Daarom dient bij de ontwikkeling van een ruimtelijk plan aandacht besteed te worden aan de gevolgen ervan voor de waterhuishoudkundige situatie. Zo zorgen ontwikkelingen waarbij het verhard oppervlak toeneemt, voor een snellere afstroming van hemelwater naar het oppervlaktewater. Om in dat geval voldoende waterberging te waarborgen, hanteren Waterschappen normen ter compensatie van de aanleg van extra verhard oppervlak. Bijvoorbeeld dat een toename van zoveel m2 verhard oppervlak gecompenseerd dient te worden door een toename van zoveel m3 waterberging.

Naast de kwantitatieve aspecten, dient er in het geval van een ruimtelijk plan ook aandacht besteed te worden aan de kwalitatieve effecten op het watersysteem. Het instrument dat hiervoor ontwikkeld is, is de Watertoets. De Watertoets komt voort uit het advies van de Commissie Waterbeheer 21e eeuw en het Nationaal Bestuursakkoord Water en berust op twee cruciale uitgangspunten:

- 1. Stand-still beginsel: negatieve effecten van ruimtelijke ontwikkelingen op het watersysteem worden voorkomen. Uitgangspunt is dat ieder gebied moet voldoen aan de inundatienorm: de wettelijke veiligheidsnorm aangegeven als de gemiddelde kans per jaar op wateroverlast door hevige neerslag. Ook mag een verandering niet tot grotere afvoer naar andere gebieden leiden (afwentelen). Daarnaast moet worden tegengegaan dat de nog beschikbare ruimte in het watersysteem door ruimtelijke ontwikkelingen geleidelijk aan steeds kleiner wordt (normopvulling).
- 2. Verbetering: in ruimtelijke ontwikkelingen worden de kansen, die zich voordoen om bestaande knelpunten in het watersysteem te helpen oplossen, benut.

# **5.2 Beleid**

Op verschillende bestuursniveaus zijn beleidsnota's verschenen die zich richten op een (zowel kwalitatief als kwantitatief) duurzaam waterbeheer. Op het hoogste niveau zijn de Europese Kaderrichtlijn Water (KRW) en het Nationaal Waterplan (NW) richtinggevend. Op een lager schaalniveau is met name het beleid van het Hoogheemraadschap van Rijnland en van de gemeente Wassenaar relevant voor het plangebied. Dit beleid is in lijn met, en in aanvulling op, de plannen die Rijk en provincies hebben op het gebied van waterbeheer. Derhalve wordt hier alleen kort ingegaan op de hoofdpunten uit het beleid van het Hoogheemraadschap.

# *Waterbeheerplan 5: Waardevol Water*

Voor de planperiode 2016-2021 is het Waterbeheerplan 5 (WBP5) van het Hoogheemraadschap van Rijnland van toepassing. In dit plan geeft het Hoogheemraadschap aan wat haar ambities voor de komende planperiode zijn en welke maatregelen in het watersysteem worden getroffen. In het WBP5 staat samenwerken met de omgeving aan water centraal. Rijnland wil samen met de omgeving werken aan duurzaam en efficiënt waterbeheer. De vier hoofddoelen zijn veiligheid tegen overstromingen, voldoende water, gezond water en de waterketen.

Wat betreft veiligheid, het is cruciaal dat de waterkeringen voldoende hoog en stevig zijn én blijven en dat rekening wordt gehouden met mogelijk toekomstige dijkverbeteringen. Bij voldoende water gaat het erom dat het complete watersysteem goed in te richten, goed te beheren en goed te onderhouden is. Daarbij wil het Hoogheemraadschap van Rijnland dat het watersysteem op orde en toekomst vast wordt gemaakt, rekening houdend met klimaatverandering. Immers, de verandering van het klimaat leidt naar verwachting tot meer lokale en hevigere buien, perioden van langdurige droogte en zeespiegelrijzing. Het waterbeheerplan sorteert voor op deze ontwikkelingen. Gezond water is de zorgplicht om het water schoon, zoals past bij de functie van het water, te houden. Wat betreft de waterketen, zijnde afvalwater, wordt dit optimaal gezuiverd en onttrokken grondstoffen worden hergebruikt.

### *Keur Hoogheemraadschap van Rijnland*

Per 1 juli 2015 is een nieuwe Keur en de daarbij horende uitvoeringsregels in werking getreden. De Keur is benodigd vanuit de Waterwet. Daarin zijn vastgelegd de bevoegdheden en taken van het Hoogheemraadschap, zijnde de zorg voor het watersysteem, de zorg voor het zuiveren van afvalwater, de zorg voor andere waterstaatsaangelegenheden en waterbeheer. De Keur dient ook ter invulling van deze doelstellingen, te weten: voorkoming en waar nodig beperking van overstromingen, wateroverlast en waterschaarste, in samenhang met bescherming en verbetering van de chemische en ecologische kwaliteit van watersystemen, en vervulling van maatschappelijke functies door watersystemen.

Samengevat maken de Keur en de bijbehorende uitvoeringsregels het mogelijk dat het Hoogheemraadschap van Rijnland haar taken als waterkwaliteits- en kwantiteitsbeheerder kan uitvoeren. De Keur is een verordening van de waterbeheerder met wettelijke regels (gebod- en verbodsbepalingen) voor: waterkeringen (onder andere duinen, dijken en kaden), watergangen (onder andere kanalen, rivieren, sloten, beken) en andere waterstaatswerken (o.a. bruggen, duikers, stuwen, sluizen en gemalen).

De Keur bevat ge- en verbodsbepalingen voor werken en werkzaamheden in of bij de bovengenoemde waterstaatswerken. De Keur vermeldt expliciet welke handelingen vergunning plichtig zijn en welke aan algemene regels of aan de zorgplicht moeten voldoen. De Keur is daarmee een belangrijk middel om via vergunningverlening en handhaving het watersysteem op orde te houden of te krijgen. In de Uitvoeringsregels, die bij de Keur horen, is het beleid van het Hoogheemraadschap van Rijnland nader uitgewerkt. Zo zijn er voorwaarden voor compensatie voor verhard oppervlak. Indien een initiatiefnemer meer dan 500 m2 extra verhard oppervlak wil aanleggen is er compensatie in de vorm van open water vereist van 15% van de totale verharde oppervlakte. Als er boven de 10.000 m2 verhard oppervlak wordt aangelegd moet dit gecompenseerd worden aan de hand van een maatwerkberekening.

#### *Handreiking Watertoets*

Om te kunnen borgen dat gemeenten bij het opstellen van nieuwe bestemmingsplannen of het verlenen van omgevingsvergunningen ter afwijking van een bestemmingsplan worden gehouden aan de regels uit de Keur, is in artikel 3.1.1 Bro de verplichting opgenomen voor gemeenten om nieuwe bestemmingsplannen, wijzigingsplannen en omgevingsvergunningen ter toetsing aan het waterschap voor te leggen. Deze toets wordt ook wel de 'Watertoets' genoemd. De Handreiking Watertoets, die in december 2011 door het Hoogheemraadschap is vastgesteld, bevat richtlijnen over de waterparagraaf in ruimtelijke besluiten en de manier waarop deze wordt getoetst door het waterschap.

Het Hoogheemraadschap van Rijnland biedt gemeenten de gelegenheid de planeigenschappen op een digitaal formulier in te vullen. De watertoets wijst uit of het bestemmingsplan, het wijzigingsplan of de omgevingsvergunning een 'groot waterbelang' omvat. Daarnaast leidt hier ook uit of er feitelijk contact met de afdeling plantoetsing van het hoogheemraadschap dient te worden opgenomen.

# *Riolering en afkoppelen*

Overeenkomstig het rijksbeleid geeft het Hoogheemraadschap van Rijnland de voorkeur aan het scheiden van hemelwater en afvalwater, mits het doelmatig is. De voorkeursvolgorde voor de omgang met afvalwater houdt in dat het belang van de bescherming van het milieu vereist dat:

- a) Het ontstaan van afvalwater wordt voorkomen of beperkt;
- b) Verontreiniging van afvalwater wordt voorkomen of beperkt;
- c) Afvalwaterstromen gescheiden worden gehouden, tenzij het niet gescheiden houden geen nadelige gevolgen heeft voor een doelmatig beheer van afvalwater;
- d) Huishoudelijk afvalwater en afvalwater dat daarmee wat biologische afbreekbaarheid betreft overeenkomt, worden ingezameld en naar een afvalwaterzuiveringsinrichting getransporteerd;
- e) Ander afvalwater dan bedoeld in onderdeel d:
	- zo nodig na zuivering bij de bron, wordt hergebruikt;
	- lokaal, zo nodig na retentie of zuivering bij de bron, in het milieu wordt gebracht.

De gemeente kan gebruik maken van deze voorkeursvolgorde bij de totstandkoming van het gemeentelijk rioleringsplan (GRP). Deze voorkeursvolgorde is echter geen dogma. De uiteindelijke afweging zal lokaal moeten worden gemaakt, waarbij doelmatigheid van de oplossing centraal moet staan.

# **5.3 Beoordeling planvoornemen**

Uit de vergunningscheck van het Hoogheemraadschap van Rijnland blijkt dat er voor de activiteit bouwen en verharding aanbrengen, geen juridische verplichtingen voortvloeien. Uit de legger oppervlaktewater volgen geen strijdigheden.

Om te beoordelen hoeveel vierkante meter er aan verharding wordt toegevoegd is uitgegaan van onderstaand plangebied van circa 7.198 m2 . Binnen dat gebied vinden de veranderingen plaats. Voor de afbakening van het plangebied, is aangesloten bij de plangrens van de verbeelding, behorende bij dit bestemmingsplan. Opgemerkt wordt dat het exploitatiegebied van het plan net buiten de grenzen reikt van het gebied wat is meegenomen met de watertoets. Aangezien daar géén veranderingen plaatsvinden, is het niet noodzakelijk om deze mee te nemen in de watertoets.

Als gevolg van het planvoornemen blijft de toename van verhard oppervlak onder de vrijstellingsgrens van 500 m2 . In het planvoornemen is sprake van een kleine vermindering van het totaal verharde oppervlak, Per saldo vindt er een vermindering van 141 m2 verhard oppervlakte plaats. Hierdoor zijn maatregelen voor watercompensatie niet nodig. De onderstaande projecties zijn gebruikt op de berekening te maken. Hierbij is uitgegaan van de feitelijke situatie, zoals uit openbare luchtfoto's blijkt.

Door beide situaties met elkaar te vergelijken, komt de onderstaande tabel tot stand.

|           |                                        | Oppervlakte        | Oppervlakte     | Saldo |
|-----------|----------------------------------------|--------------------|-----------------|-------|
|           | Toepassing                             | Bestaande situatie | Nieuwe situatie |       |
|           |                                        | [m2<br>]           | [m2<br>]        |       |
| Verhard   | Huidige woningen - inclusief bergingen | 1.961              | -               |       |
|           | Straat en stoep                        | 1.274              | -               |       |
|           | Verharding tuin/terrein                | 2.092              | -               |       |
|           | Nieuwe woningen                        | -                  | 2.602           |       |
|           | Fietsenberging                         | -                  | 113             |       |
|           | Bestrating                             | -                  | 2.471           |       |
|           | Deeltotaal                             | 5.327              | 5.186           | -141  |
| Onverhard | Tuin en achter terrein                 | 1.871              | -               |       |
|           | Groen                                  |                    | 2.012           |       |
|           | Deeltotaal                             | 1.871              | 2.012           | 141   |
|           | Totaal                                 | 7.198              | 7.198           | 0     |

#### **Tabel 4: Overzicht m2 verhard oppervlak**

De waterparagraaf is door de gemeente voorgelegd bij het Hoogheemraadschap van Rijnland. In een reactie heeft het HvR laten weten geen bezwaar tegen het plan te hebben. De waterhuishoudkundige belangen zijn niet in het geding en voor de werkzaamheden is geen watervergunning nodig.

# *Conclusie watertoets*

Gelet op het voorgaande hoeven er in het kader van de planontwikkeling geen water compenserende maatregelen getroffen te worden. Het aspect water vormt geen belemmeringen voor het planvoornemen.

# **6. Archeologie en cultuurhistorie**

# **6.1 Archeologie**

Nederland heeft zich in 1992 in Europees verband gecommitteerd aan het Verdrag van Valletta, ook wel de Conventie van Malta genoemd. Dit verdrag heeft als doel de bescherming van het archeologisch erfgoed van Europa te bevorderen. In aansluiting op dit verdrag is in Nederland op 1 september 2007 de nieuwe Wet op de archeologische monumentenzorg (Wamz) van kracht geworden. Op 1 juli 2016 is de Wamz met grote delen van de Monumentenwet opgegaan in de Erfgoedwet, sindsdien dé wet voor behoud en beheer van cultureel erfgoed.

De belangrijkste artikelen uit het Verdrag van Valletta zijn in de Nederlandse wetgeving overgenomen, te weten:

- Het archeologisch erfgoed dient zo veel mogelijk ter plaatse te worden behouden;
- Het archeologisch erfgoed dient in de ruimtelijke belangenafweging te worden betrokken;
- De verstoorder (lees: de initiatiefnemer) is verantwoordelijk voor het vroegtijdig uitvoeren van archeologisch onderzoek alsmede de financiering van dit onderzoek.

In het vigerende paraplubestemmingsplan 'Cultureel Erfgoed Wassenaar – Panden, objecten en archeologie' is aan het plangebied een dubbelbestemming 'Waarde – Archeologie 3' en 'Waarde – Archeologie 4' toegekend.

In opdracht van WBV St. Willibrordus zijn in mei 2020 een archeologisch bureauonderzoek en een inventariserend veldonderzoek (IVO), verkennende fase, uitgevoerd in verband met de geplande (her)ontwikkeling van het plangebied aan de Stompwijckstraat in Wassenaar. De noodzaak tot het archeologisch onderzoek komt voort uit het bestemmingsplan. De doelstelling van het bureauonderzoek is het opstellen van een gespecificeerde archeologische verwachting voor het plangebied. Het doel van het inventariserend veldonderzoek is het toetsen en zo nodig aanvullen van de gespecificeerde verwachting.

# *Beoordeling*

In het plangebied is nieuwbouw gepland. De funderingen zullen niet dieper worden uitgegraven dan 1,2 m -mv. Zeer plaatselijk kan mogelijk dieper worden gegraven voor bijvoorbeeld liftputten of balkverzwaringen. Het grootste deel van de mogelijke ingrepen reikt niet dieper dan de reeds geroerde ophooglagen die reiken tot 1,1 – 1,6 m -mv.

Daarnaast hebben de afzettingen in het plangebied een lage archeologische verwachting waardoor de mogelijke ingrepen nauwelijks een bedreiging vormen voor eventuele archeologische waarden. Bij boring 7 (en de directe omgeving) geldt op een diepte van 1,5 mmv ofwel -1,0 m NAP een middelhoge archeologische verwachting. De verwachte ingrepen tot 1,2 m -mv zullen dit niveau niet bedreigen. Eventuele dieper reikende ingrepen vormen pas een bedreiging als deze plaatsvinden in de kleine zone rondom boring 7 op de uiterste rand van het plangebied.

Tijdens het onderzoek is geconstateerd dat het plangebied een (zeer) lage archeologische verwachting heeft en dat de bodem in het plangebied tot een diepte van ten minste 1,1 m -mv ofwel -0,6 m NAP bestaat uit geroerde ophooglagen en dat daaronder geen afzettingen voorkomen uit landschappen die aantrekkelijk waren voor gebruik door de mens. IDDS

Archeologie adviseert daarom om het plangebied, voor wat betreft het aspect archeologie, vrij te geven voor alle voorgenomen ingrepen. Mochten de werkzaamheden rondom boring 7 dieper reiken, dan is daar een vervolgonderzoek nodig. Gelet op de huidige plannen, is daar echter geen sprake van.

Het rapport 'Archeologisch bureauonderzoek & Inventariserend Veldonderzoek verkennende fase, Stompwijckstraat Wassenaar met kenmerk 61891119 is als separate bijlage aan deze ruimtelijke onderbouwing toegevoegd.

# **6.2 Cultuurhistorie**

Op grond van artikel 3.1.6, lid 5 onder a van het Besluit ruimtelijke ordening (Bro) is het verplicht om in het proces tijdig rekening te houden met aanwezige cultuurhistorische waarden. Op de planlocatie is geen dubbelbestemming over een cultuurhistorische vrijwaringszone (bijvoorbeeld van een molenbiotoop) van toepassing.

In de visie Erfgoed en ruimte uit 2011 van de rijksoverheid wordt gesteld dat het belang van het cultureel erfgoed moet worden meegenomen in de afweging van belangen die plaatsvindt ten behoeve van het goed functioneren van de ruimte. Cultureel erfgoed van bijzondere betekenis dient te worden benoemd en er dient rekening mee te worden gehouden in ruimtelijke plannen en ontwikkelingsprocessen. De borging van het erfgoed in ruimtelijke ordening is vastgelegd in het Bro. Deze stelt dat er een analyse gemaakt dient te worden van de cultuurhistorische waarden in een plangebied en dat de conclusies die daaraan verbonden worden gemotiveerd dienen te worden. Heel Wassenaar, dus ook het onderhavige plangebied, maakt deel uit van het Belvedèregebied Den Haag-Wassenaar. Bij nieuwe ontwikkelingen zijn aan deze aanwijzing de volgende beleidsinspanningen gekoppeld: herkenbaar houden van de duinontginningen, natuur- en cultuurhistorische waarden als uitgangspunt nemen, en streven naar een goede balans tussen natuurontwikkeling (in de duinen) en behoud en herstel van cultuurhistorische waarden en patronen. Deze beleidsinspanningen dienen in ruimtelijke plannen op alle niveaus te worden meegenomen. Kernvraag die beantwoordt dient te worden is: Welke cultuurhistorische waarden worden van publiek belang geacht.

# *Ontstaan van de omgeving*

De omgeving rond de Stompwijckstraat, kenmerkt zich door de bebouwing ná de wederopbouw. Voor de oorlog was het gebied ten noorden van Deijleroord enkel een polder, de Huis-ter-weer polder. Omstreeks 1965 zijn de eerste tekenen van bebouwing op de locatie, nu bekend als de Stompwijckstraat. Omstreeks 1970 is ook de noordoostzijde van de Wassenaarsche Watering, bebouwd met woningen. Pas in de jaren '90 vindt er ook bebouwing/uitbreiding richting het noorden plaats. Dat gebied bestaat uit een mix van recreatie en woningen.

#### *Cultuurhistorische analyse Deijleroord Noordwest (door studio VVKH)*

#### *Structuurvisie*

De structuurvisie vormt de basis voor het bestemmingsplan. Deze visie stelt met betrekking tot cultuurhistorie dat Wassenaar zich richt op de instandhouding van het beeld, versterking van de structuur en incidenteel transformatie van de invulling. De ruimtelijke opgave voor de komende jaren richt zich op instandhouding en versterking van deze ruimtelijke hoofdstructuur. Wassenaar wordt niet verder uitgebreid. Nieuwbouw in het dorp is mogelijk door vervanging van bestaande voorraad, herbestemming of op vrijgekomen locaties. Ontwikkelingen passen in maat en schaal bij het groene, kleinschalige en historische karakter van Wassenaar. Wassenaar is een groene parel aan zee. Het afwisselende landschap van duinen, horsten en weides met de lanen en weteringen behoort tot de ruimtelijke hoofdstructuur van Wassenaar.

Door behoud en kwalitatief versterken van de groene buffers voorziet Wassenaar in een belangrijke regionale behoefte aan natuur, rust, ontspanning en extensieve recreatie. Er is een goede balans tussen wonen, recreatie, natuur en agrarisch gebruik. Wassenaar is zorgzaam en veilig. Wassenaar heeft een sociaal betrokken samenleving op wijk- en buurtniveau. Het verenigingsleven zorgt dat inwoners sociaal, maatschappelijk, actief en sportief betrokken zijn bij hun gemeenschap. Dit uit zich in de kwaliteit van de openbare ruimte en de hoge mate van veiligheid. Kinderen kunnen veilig buiten spelen. Het ruimtelijk beleid faciliteert de maatschappelijke vraag, zoals het langer thuis wonen en borging van zorg in de wijk. Het aandeel ouderen en hun gemiddelde leeftijd stijgt waardoor de gemiddelde leeftijd van de bevolking toeneemt. Met haar groene en rustige omgeving is Wassenaar een aantrekkelijke woongemeente voor senioren. Wassenaar heeft relatief meer huishoudens in de leeftijd vanaf 45 jaar en minder jongere huishoudens.

Wassenaar is in vergelijking met andere Nederlandse gemeenten al relatief vergrijsd. De vergrijzing zal de komende jaren iets stijgen en kan gevolgen hebben voor onder andere de arbeidsmarkt, de woningmarkt en het voorzieningenniveau in de gemeente.

Het klimaat verandert door opwarming van de aarde en trekt zich niets aan van gemeentegrenzen. Wassenaar e.o. krijgt te maken met de gevolgen van hitte en extreme buien, zeespiegelstijging en langdurige perioden van droogte. Op de lange termijn zullen deze klimaatveranderingen gevolgen hebben voor de inrichting van de openbare ruimte, zoals het creëren van voldoende waterbergend vermogen ter voorkoming van wateroverlast en het tegengaan van verstening. Klimaatadaptatie in Wassenaar zal in het teken staan van instandhouding van de kwaliteit van de duinen in verband met kustveiligheid en stijging van het grondwaterpeil.

Het behouden en versterken van onze groene kwaliteiten is niet alleen van belang voor de ruimtelijke uitstraling. Groen speelt een belangrijke rol bij mitigatie. Het vele groen in Wassenaar, met name de oude bomen, fungeert als natuurlijk filter voor het zuiveren van verontreinigde lucht. De veenweidegebieden lopen het risico op versnelde bodemdaling. Verder zal door de hogere temperaturen (hittestress) de recreatiedruk vanuit de stad op de groene gebieden toenemen. In samenwerking met andere partijen zoals het Rijk, de hoogheemraadschappen en provincie zullen, waar nodig, aanpassingen in de openbare ruimte worden doorgevoerd.

De energietransitie in combinatie met de verduurzamingstrend zal er in Wassenaar toe leiden dat de overstap gemaakt moet worden naar duurzame energiebronnen (bv. zonnepanelen op

de daken en bodemenergiesystemen). Ook zullen woningen steeds beter geïsoleerd worden. Daarbij moeten er voor een gezond binnenmilieu voldoende mogelijkheden zijn om te ventileren. Met behulp van een goede informatievoorziening kunnen mensen investeren in installaties voor de duurzame energievoorziening van derden.

De verduurzaming van de mobiliteitsbehoefte vraagt om betere fietsvoorzieningen en een grotere behoefte aan laadinfrastructuur voor elektrische auto's. Ook bewustwording speelt een belangrijke rol.

# *Deijleroord*

De wijk Deijleroord is vernoemd naar een boerderij die ooit, samen met boerderij Roseveld op de locatie van de wijk stond. De eerste stedenbouwkundige aanzet voor de ontwikkeling van Deijleroord werd in 1923 gedaan door architect J. Mutters. Het plan werd in 1926 aangenomen door de gemeente, maar werd grotendeels niet uitgevoerd. De hoofdstructuur van het plan Mutters was gebaseerd op de oorspronkelijke water(wegen), zoals de Zuylen van Nijeveltstraat, de Rozenweg, de Oostdorperweg, en de Rijksstraatweg.

Die hoofdstructuur was orthogonaal. Een opvallend element in de plannen van Mutters was de radiale "ganzenpoot structuur" ontsluiting vanaf het Rozenplein. In de huidige situatie is de "ganzenpoot structuur" nog afleesbaar. In 1937 maakte architect W.M. Dudok een aangepaste versie van het ontwerp. Hij nam de ganzenpoot over, maar maakte een aangepaste, meer orthogonale, verkaveling voor de rest van de wijk. Het plangebied Deijleroord Noordwest werd in de jaren zestig verder uitgewerkt door architect Froger.

### *Deijleroord (Noordwest)*

Het plangebied bevindt zich in een geplande dorpsuitbreiding uit de jaren zestig. Ten tijde van de oplevering was dit de meest noordelijke wijk van Wassenaar. De randbebouwing keek letterlijk uit over de weilanden en boerderijen ten noorden van Wassenaar. Het is een wijkje met voornamelijk sociale huurwoningen van de woningbouwvereniging St. Willibrordus. De wijk is ruim van opzet met aandacht voor groen. In de welstandsnota wordt de wijk beschreven als een Rijtjesbuurt, maar er komen diverse typologieën woningen voor: Vrijstaande bouwblokken met plat dak, haakbebouwing met galerijen, en gesloten bouwblokken met laagbouw in de vorm van rijtjeshuizen. De rijtjeshuizen hebben kleine voortuintjes.

De rijtjeshuizen hebben kappen evenwijdig aan de straat. Het zijn bouwblokken met middellange architectonische eenheden. Er is een duidelijke scheiding tussen de openbare voorzijde met kleine voortuintjes en informele achterkanten met tuinen en achterpaden. De achterpaden zijn "dorps" openbaar toegankelijk. De architectonische detaillering en articulatie van de bestaande bouwblokken is eenvoudig. De woningen zijn opgetrokken in baksteen met soms een horizontale accentuering en er zijn eenvoudige houten puien toegepast. De rijtjeswoningen hebben flauwe zadeldaken, evenwijdig aan de straat, met pannen. In de straten staan prachtige volwassen bomen. De straatprofielen zijn eenvoudig met wegen met langsparkeren en smalle trottoirs. De vrijstaande bouwblokken hebben een strenge gerichtheid, die kenmerkend is voor de wederopbouwtijd. De bestaande bebouwing is typisch voor de Nederlandse wederopbouw, en daardoor niet heel bijzonder. Het is wel een heel plezierig kleinschalige, veilige en groene wijk waar het fijn wonen is.

Een belangrijke cultuurhistorische waarde in de wijk is de groenstructuur van volwassen bomen in de straten, en het park aan de overzijde van de Zuidwijklaan. Vanuit de Suykstraat, Stompwijckstraat en Hughenstraat is er een directe zichtrelatie met het park. In het kader van het Gemeentelijk Inventarisatie Project (GIP) uit 2008/2009 is het appartementengebouw aan de Zuidwijklaan tussen de Hughenstraat en de De Lignestraat benoemd als object met bijzondere cultuurhistorische waarde.

#### *Conclusies*

Het plan behelst de sloop en vernieuwbouw van tien blokken met duplexwoningen door seniorenwoningen. Het gebied van de duplexwoningen vormt een duidelijke uitzondering in de wijk. Dat komt door de afwijkende woningtypologie, en door de afwijkende positionering van de

blokken. Samen met stedenbouw hebben wij gezocht naar de stedenbouwkundige motieven voor deze afwijking in de wijk, maar we hebben het niet kunnen vinden. De verkaveling van de duplexwoningen is weliswaar open, maar doordat de ruimte tussen de blokken privé is, sluiten de tuinen veelal problematisch met hoge schuttingen aan op de openbare ruimte.

De bestaande duplexwoningen sluiten niet meer aan bij de huidige woningbehoefte. De bovenwoningen zijn slecht toegankelijk en de woningen voldoen ook technisch gezien niet meer aan de vigerende eisen. Daarom heet Woningbouwvereniging St. Willibrordus besloten om de Duplexwoningen te slopen, en daarvoor in de plaats levensloopbestendige en energie neutrale nieuwbouwappartementen te realiseren voor jongeren en senioren.

Er is in Wassenaar veel behoefte aan woningen voor die doelgroepen. Vanuit een cultuurhistorisch oogpunt is de bebouwing met duplexwoningen niet erg bijzonder. Het karakter van de wijk met zijn veilige kleinschaligheid, ingetogen architectuur en asymmetrische groene straatprofielen met voortuintjes en volwassen bomen is wel zeer de moeite waard. Bij de planontwikkeling willen we nadrukkelijk aansluiten op die basiskwaliteiten van de wijk.

De nieuwbouw wordt vormgegeven als gesloten bouwblok met voortuinen. Het bouwblok heeft een formele buitenkant en een informele binnenkant. Aan de parkzijde is het gesloten bouwblok permeabel. Een drietal poorten geven toegang tot een gemeenschappelijke tuin. Hier kunnen de bewoners van het bouwblok en bewoners uit de buurt elkaar ontmoeten, wat de sociale cohesie ten goede komt. Aan de Zuidwijklaan wordt een wijkvoorziening gerealiseerd met een terras in de tuin.

Alle woningen op de begane grond hebben hun entree aan de straatzijde. Deze woningen hebben allemaal een voortuin. De voortuinen worden omarmd met een zorgvuldig vormgegeven groenstrook. De woningen op de verdiepingen worden via het binnenterrein ontsloten. In tegenstelling tot de rijtjeswoningen aan de overzijde is het bouwblok strikt orthogonaal, en geert de nieuwe rooilijn subtiel ten opzichte van de straat. Hierdoor ontstaat er een asymmetrisch profiel, net als in de bestaande situatie. Alle bomen in de omliggende straten blijven gehandhaafd. Binnen het gesloten bouwblok wordt het parkeerprogramma van bewoners onder een dek opgelost. Hiertoe wordt de tussenliggende Stompwijckstraat opgeheven. De bestaande bomen uit de voormalige Stompwijckstraat worden gehandhaafd, en steken door vides in het dek.

Het gesloten bouwblok bestaat uit een serie geschakelde middellange woongebouwen. De meeste blokken zijn drie lagen hoog, waarbij de bovenste laag een setback heeft. Qua schaal sluit het complex daarmee aan op de kleinschalige omliggende bebouwing. Het woonblok aan de noordwestzijde reageert door twee extra lagen met een setback op het bestaande appartementengebouw aan de Zuidwijklaan. Aan drie zijden van het bouwblok hangen de balkons van de woningen op de verdiepingen als ornamenten aan de bouwblokken. De balkons geven contact met de straat en reageren middels dezelfde verdraaiing als de huidige duplexwoningen op de oriëntatie ten opzichte van de zon.

Ook qua materialisering sluit het plan aan op de omliggende bebouwing, door de toepassing van metselwerk met een subtiele horizontale accentuering en de toepassing van ingetogen en eenvormige kozijnen. De kozijnen sluiten aan op het vloerniveau van de appartementen en zorgen voor maximaal contact met de straat.

*Conclusie archeologie en cultuurhistorie*

Vanuit archeologisch en cultuurhistorisch oogpunt is er geen belemmering voor het planvoornemen.

# **7. Juridische aspecten**

# **7.1 Inleiding**

In dit hoofdstuk wordt ingegaan op de wijze waarop de in de vorige hoofdstukken toegelichte beoogde ruimtelijke situatie in het plangebied juridisch is vertaald in planregels en de bijbehorende verbeelding.

Het bestemmingsplan bestaat uit juridisch bindende regels en een verbeelding met daarbij een toelichting. De regels bevatten het juridische instrumentarium voor het gebruik van de gronden, de toegelaten bebouwing en het gebruik van de op te richten en/of aanwezige bebouwing. Op de verbeelding zijn de bestemmingen in beeld gebracht. Samen met de regels is dit het juridisch bindende deel van het bestemmingsplan. De toelichting heeft geen bindende werking, maar vervult een belangrijke rol voor de onderbouwing van het plan en de uitleg van de planregels.

# **7.2 Opzet van de planregels**

De regels zijn, conform de Standaard Vergelijkbare Bestemmingsplannen 2012 (SVBP2012) ondergebracht in een viertal hoofstukken:

- Hoofdstuk 1: Inleidende regels;
- Hoofdstuk 2: Bestemmingsregels;
- Hoofdstuk 3: Algemene regels;
- Hoofdstuk 4: Overgangs- en slotregels.

Hierna wordt kort ingegaan op de inhoud van de regels per hoofdstuk.

De regels zijn opgesteld met als uitgangspunt de geldende regels uit het onderliggende moederplan. Indien verwezen wordt naar een bepaling en/of een bestemming welke niet wordt genoemd in dit bestemmingsplan, wordt verwezen naar het daarvóór geldende bestemmingsplan, te weten 'Hofcamp 2013'. In de slotregel is de naamgeving van dit bestemmingsplan bepaald.

# **7.3 Uitleg van de planregels**

#### *Hoofdstuk 1: Inleidende regels*

#### **Artikel 1 Begrippen**

In de begripsbepaling worden begrippen waar nodig beschreven om zodoende interpretatieproblemen te voorkomen. Veelal worden begrippen gedefinieerd die in de voorschriften worden gebruikt en daar een bijzondere betekenis hebben, die afwijkt van of niet dan wel niet vaak voorkomt in het "normale" spraakgebruik. Wanneer een begrip niet opgenomen is in de begripsomschrijvingen/-bepalingen en er ontstaat een interpretatieprobleem dan is het normale spraakgebruik richtinggevend. De begripsomschrijvingen/-bepalingen zijn niet uitputtend bedoeld. De belangrijkste en/of onduidelijke begrippen zijn opgenomen in dit artikel. De begripsomschrijvingen zijn overgenomen uit het reeds vigerende bestemmingsplan 'Hofcamp 2013'.

#### **Artikel 2 Wijze van meten**

De wijze van meten beschrijft hoe de genoemde maatvoeringen in de diverse bestemmingsbepalingen gemeten dienen te worden. De wijze van meten is overgenomen uit het vigerend bestemmingsplan.

#### *Hoofdstuk 2: Bestemmingsregels*

#### **Artikel 3 Groen**

De gronden tussen de openbare straten en de woningen, heeft de bestemming groen gekregen. De toegangswegen en voetpaden vallen ook binnen deze bestemming. Binnen de bestemming groen vallen ook de balkons, aangrenzend aan de appartementen.

#### **Artikel 4 Verkeer**

De gronden rond de bestemming groen, behouden hun huidige bestemming verkeer. Hier zijn geen ingrijpende veranderingen voorzien.

#### **Artikel 5 Verkeer - verblijfsgebied**

De gronden welke zijn omgeven door de bestemming wonen, zijn bestemd als verkeer – verblijfsgebied. De gronden worden met name gebruikt voor parkeervoorzieningen. Binnen de bestemming is een overkapping voorzien in de vorm van een verblijfsdek. Ook de berging, de pergola's en overige loopverbindingen zijn toegestaan binnen deze bestemming.

#### **Artikel 6 Wonen – 3**

Verdeeld over het plangebied, zijn er 5 bouwvlakken voorzien van de bestemming wonen. Op de verbeelding zijn de bouwhoogten weergegeven. Verder is er 1 bouwvlak voorzien van een functieaanduiding maatschappelijk. De parkeervoorzieningen, tuintjes en fietsen/scootmobielstallingen vallen ook onder deze bestemming. Ook bouwwerken, geen gebouw zijnde (zoals het dek welke toegang geeft tot de woning op de eerste verdieping) valt binnen deze bestemming.

#### **Artikel 6 Waarde – Archeologie 3**

Het overgrote deel van het plangebied is voorzien van een dubbelbestemming 'Waarde – Archeologie 3'. Uitgangspunt voor deze bestemming is dat potentiële aanwezige archeologische waarden beschermd dienen te worden. Bij verstoringen van de bodem dient een archeologisch rapport te worden opgesteld alvorens met de verstorende activiteit begonnen kan worden. Er is

al reeds een verkennend archeologisch onderzoek uitgevoerd, waaruit blijkt dat het gebied een lage verwachting kent. Nader onderzoek is niet nodig voor de aangegeven werkzaamheden binnen dit bestemmingsplan. Nader onderzoek dient alleen uitgevoerd te worden bij andere werkzaamheden, waarbij er dieper in de grond wordt gegraven dan de aangegeven diepte zoals omschreven in de Regels behorende bij dit bestemmingsplan en de resultaten van het archeologisch onderzoek

### **Artikel 8 Waarde – Archeologie 4**

Een heel klein deel van het plangebied is voorzien van een dubbelbestemming 'Waarde – Archeologie 4'. Uitgangspunt voor deze bestemming is dat potentiële aanwezige archeologische waarden beschermd dienen te worden. Bij verstoringen van de bodem dient een archeologisch rapport te worden opgesteld alvorens met de verstorende activiteit begonnen kan worden. Er is reeds een verkennend archeologisch onderzoek uitgevoerd, waaruit blijkt dat het gebied een lage verwachting kent. Nader onderzoek is niet nodig voor de aangegeven werkzaamheden binnen dit bestemmingsplan. Nader onderzoek dient mogelijk uitgevoerd te worden bij andere werkzaamheden, waarbij er dieper in de grond wordt gegraven dan de aangegeven diepte zoals omschreven in de Regels behorende bij dit bestemmingsplan.

#### *Hoofdstuk 3: Algemene regels*

Dit hoofdstuk bevat vijf algemene regels.

### **Artikel 9 Anti-dubbeltelregel**

In het nieuwe Besluit op de ruimtelijke ordening is hiervoor een standaard bepaling opgenomen. Het besluit verplicht om deze bepaling in het bestemmingsplan op te nemen.

#### **Artikel 10 Algemene bouwregels**

In deze regel worden de grenzen of de regelgeving aangegeven die randvoorwaardelijk zijn bij of waarbinnen ruimtelijke ontwikkelingen kunnen plaatsvinden.

#### **Artikel 11 Algemene gebruiksregels**

In dit artikel zijn de algemene gebruiksregels opgenomen. In het eerste lid zijn de activiteiten opgenomen die in ieder geval in strijd zijn met het bestemmingsplan. Dit lid bevat geen limitatieve opsomming van strijdige activiteiten. Overige activiteiten die niet passen binnen de bestemmingsomschrijvingen van de bestemmingen in hoofdstuk 2 zijn eveneens in strijd met het bestemmingsplan. In het tweede lid zijn nadere gebruiksregels opgenomen.

#### **Artikel 12 Algemene afwijkingsregels**

In deze algemene regels zijn de in de gemeente Wassenaar gebruikelijke afwijkingsmogelijkheden opgenomen voor ondergeschikte bebouwing.

#### **Artikel 13 Algemene procedureregels**

In deze regels wordt de procedure voor toepassing van de afwijkingsbevoegdheid geregeld evenals de voorwaarden voor het toepassen van de toetsingscriteria toepassing afwijkingsbevoegdheid.

*Hoofdstuk 4: Overgangs- en slotregels.*

#### **Artikel 14 Overgangsregels**

Het overgangsrecht is opgenomen conform artikel 3.2.1 en artikel 3.2.2 van het Besluit ruimtelijke ordening. De overgangsregels regelen het overgangsrecht voor de bebouwing en het gebruik van de bebouwing in het plangebied. Uit oogpunt van behoorlijk bestuur dienen bestaande bebouwing en bestaand gebruik, welke afwijken van de in het bestemmingsplan opgenomen regels, te kunnen worden voortgezet (overgangsregels).

#### **Artikel 15 Slotregel**

De slotbepaling geeft aan onder welke benaming de regels kunnen worden aangehaald.

# **8. Uitvoerbaarheid**

# **8.1 Maatschappelijk uitvoerbaarheid**

Een bestemmingsplan dient maatschappelijk uitvoerbaar te zijn. De voorgenomen ontwikkelingen die mogelijk worden gemaakt in het bestemmingsplan, zijn besproken met belanghebbenden. Daarnaast dient het plan in overwegende mate op maatschappelijk draagvlak te kunnen rekenen. De ervaring leert dat het niet altijd mogelijk is om alle belanghebbenden bij dergelijke ruimtelijke ontwikkelingen volledig tegemoet te komen. De raadpleging van belanghebbenden tijdens verschillende fasen in het planvormingsproces moet er dan ook vooral toe leiden dat het bevoegd gezag een goede afweging kan maken tussen eventuele tegenstrijdige ruimtelijke belangen.

# *Vooroverleg*

Dit plan volgt de geldende wettelijke procedure. Overeenkomstig artikel 1.3.1 Bro is er een vooraankondiging van het bestemmingsplan gedaan. Op grond van artikel 3.1.1 van de Bro zijn burgemeester en wethouders verplicht gesteld bij de voorbereiding van onderliggend nieuw bestemmingsplan in overleg te treden. Er is overlegd met de besturen van andere gemeenten, het waterschap, de provincie, de inspecteur op de ruimtelijke ordening en de Veiligheidsregio Haaglanden. Deze diensten zijn belast met de belangenbehartiging welke in het geding zijn. De instanties zijn in kennis gesteld door middel van een bericht en hier zijn een aantal reacties op gekomen:

- Hoogheemraadschap van Rijnland: Geen bezwaar tegen het plan. De waterhuishoudkundige belangen zijn niet in het geding. Voor de werkzaamheden is geen watervergunning nodig.
- Provincie Zuid-Holland: Uit de reactie blijkt dat het ruimtelijke plan niet hoeft worden voorgelegd. Het betreft een binnenstedelijke herstructurering van wonen naar wonen.
- Veiligheidsregio Haaglanden: geen bezwaren tegen het plan op het gebied van verkeersveiligheid. Vanuit brandveiligheid zijn er ook geen belemmeringen. Bij de definitieve uitwerking van het plan wordt dit nader bekeken.

#### *Ontwerp*

Bovenstaande reacties zijn meegenomen in het ontwerpbestemmingsplan. Het ontwerpbestemmingsplan is vervolgens ter inzage gelegd waarbij er gedurende zes weken zienswijzen konden worden ingediend.

De periode liep van donderdag 11 februari 2021 tot en met woensdag 24 maart 2021. Tijdens de periode zijn er geen zienswijzen ingediend. Wel zijn er diverse wijzigingen in de regels en op de verbeelding. Deze wijzigingen zijn bijgehouden in het overzicht van wijzigingen.

### *Vaststelling*

Vervolgens wordt het plan ter vaststelling aangeboden aan de raad. De gemeenteraad heeft inmiddels bij de vaststelling van de startnotitie ingestemd met de direct ter inzagelegging van het ontwerpbestemmingsplan.

### *Participatie*

Bij de start van de planontwikkeling van het project "Stompwijckstraat" is er een participatieplan gemaakt om de buurt te informeren. Tijdens een startbijeenkomst op 18 september 2019 zijn de bewoners geïnformeerd over de herstructurering, de bijbehorende planning en de consequenties voor hen. Hierbij waren zo'n dertig huishoudens aanwezig. De buurt is in mei 2020 schriftelijk geïnformeerd over het planvoornemen. De bewoners zijn uitgenodigd om mee te denken in de klankbordgroep "sociaal plan".

Na de startbijeenkomst is de woningbouwvereniging begonnen met huisbezoeken aan de huurders om de gezinssamenstelling en de behoeften te inventariseren. Vanaf november is gestart met de herhuisvesting. Inmiddels (november 2020) zijn 35 van de 40 huishoudens in goed overleg verhuisd.

Op 6 juli 2020 is er een presentatie van de plannen gegeven aan de buurt. Vanwege Corona was dit een digitale presentatie. Na de digitale presentatie is een boekje met de plannen verspreid in de buurt (In het carré tussen Van Cranenburglaan, Zuidwijklaan, Ter Weerlaan en De Lignestraat) en is het boekje op de website van woningbouwvereniging St. Willibrordus geplaatst. Omwonenden konden tijdens de mondelinge presentatie en erna, via mail en schriftelijk, reageren. De reacties zijn vastgelegd in een eindverslag. Dit verslag is naar de omwonenden en gemeente verzonden.

De huurdersbelangenvereniging Rozenstein en de VVE van het appartementengebouw aan de Zuidwijklaan is betrokken bij de participatie.

Op 22 oktober 2020 is de leegstaande woning Stompwijckstraat nummer 10 geopend als informatiecentrum voor de wijk. Elke donderdagmiddag is iemand van St. Willibrordus aanwezig om uitleg te geven en vragen te beantwoorden*.* De opening van het infocentrum is in week 44 gepubliceerd in de "Wassenaarse krant".

Tijdens de procedure van de wijziging van het bestemmingsplan kunnen belanghebbenden reageren via formele inspraak. Bij de start van, en tijdens de bouw zullen omwonenden frequent (schriftelijk, op de website en via mail) geïnformeerd worden over de realisatie. De aannemer zal tijdens de bouw telefonisch en per mail bereikbaar zijn voor omwonenden. Maandelijks zal de aannemer een inloopspreekuur organiseren.

#### *Welstandsadvies*

Het plan is in een vroeg stadium voorgelegd bij de stedenbouwkundigen van de gemeente en is ook besproken bij welstand. De welstand heeft gereageerd – op 9 november 2020 – op het ontwerp bestemmingsplan van eind oktober 2020. Een korte samenvatting van de reactie is hieronder gegeven.

De commissie is in gesprek gegaan met de stedenbouwkundige met betrekking tot de grote bouwmassa dat het project met zich meebrengt. Hier waren namelijk wat vragen/opmerkingen over. De welstandscommissie is ingenomen over de overname met betrekking tot straat parkeren ter verlichting van de verkeersdruk in de binnenhof. Wel heeft de commissie twijfels over het aantal trappen naar de ontsluiting van de woningen op de eerste en tweede bouwlaag, Ze zien graag een hoofdentree voor alle bezoekers en secundaire entrees voor enkel de bewoners, nu lijkt alles openbaar toegankelijk, waar het geen openbaar domein betreft. Daarnaast is één van de blokken niet gekoppeld aan de overige, waardoor het groene hof een semipubliek karakter krijgt. Dit is ook voorgelegd aan de stedenbouwkundige. Als laatste ziet de

commissie twijfels in het incidenteel positioneren van een slaapkamer op de kop in plaats van een woonkamer en dienen de aangehangen balkons op voldoende afstand te blijven van de openbare ruimte. Op het plan van oktober 2020 kon de welstandscommissie hierdoor niet positief adviseren.

Op bovenstaand welstandsadvies is een reactie gekomen vanuit de stedenbouwkundige. De reactie is als volgt:

"*Woningbouwvereniging st. Willibrordus is eigenaar van de woningen aan de Stompwijckstraat, Hughenzstraat en Suykstraat. Deze woningen zijn verouderd en aan vervanging toe. Op deze locatie zijn momenteel nog 40 woningen gelegen en deze worden vervangen door ca 90 woningen voor hoofdzakelijk senioren.*

*Stedenbouwkundig hebben de bestaande woningen een atypische situering en oriëntatie. Waar de wijk voornamelijk straatgerichte woningen heeft, met een rooilijn evenwijdig aan de straat met een voor- en achtertuin, bestaat dit ensemble uit rijtjes beneden/bovenwoningen en allen een zuidwesttuin-oriëntatie.* 

*De tuinzijde van de benedenwoningen grenst aan de voetpadontsluiting van het volgende rijtje. De rijtjes staan scheef/haaks op de straat. Een bijzonder ensemble in zijn omgeving. Op grond van de geldende welstandcriteria kan geconcludeerd worden dat deze "weeffout" nu hersteld kan worden en de nieuwe bebouwing parallel aan de straat wordt gesitueerd.* 

*Stedenbouwkundig kan het "vreemde eendje" ook worden gezien als een verfrissende variatie in een tamelijk monotone tekentafel stedenbouwkundige opzet. Er wordt nu een nieuwe tijdlaag toegevoegd. Een tijdlaag met een andere opgave en dynamiek dan indertijd qua doelgroep, architectuur, bouw- en duurzaamheidseisen.*

*Dat vraagt ook om een stedenbouwkundige heroriëntatie. Het nieuwe ensemble is gericht op een samenlevingsvorm van m.n. senioren, met enerzijds privacy, maar ook samen doen/zijn. Dat vraagt om een min of meer alzijdig ensemble met verschillende wijzen van woonbeleving. Met gemeenschappelijke voorzieningen, zoals de tuin.*

*Het ontworpen ensemble heeft samenhang, en voegt iets eigentijds toe in de omgeving, tikkeltje eigenzinnig qua oriëntatie, niet evenwijdig aan de straat, maar duidelijk* 

*herkenbaar, en dat mag en kan stedenbouwkundig. Een knipoog naar de oude bebouwing en door rooilijnverspringing ontstaat meer variatie in de beeldkwaliteit van het straatperspectief. De groene ruimtes tussen bebouwing en straat zijn schegvormig en roepen een prettige mate van spanning op, net zoals het oude plan. De maat van de groene scheggen is niet erg breed, dat vraagt een zorgvuldige uitwerking met hagen. Het "vreemde eendje" wordt op hedendaagse wijze vormgegeven en voegt stedenbouwkundig en architectonisch een mooie tijdlaag toe aan dit stukje Wassenaar."*

# **8.2 Financiële uitvoerbaarheid**

Bij de voorbereiding van een ruimtelijk besluit dient op grond van artikel 3.1.6 van het Besluit ruimtelijke ordening (Bro) minimaal inzicht te worden gegeven in de economische uitvoerbaarheid van het plan. Tevens bestaat overeenkomstig Hoofdstuk 6 in de Wet ruimtelijke ordening de verplichting om, indien sprake is van ontwikkelingen waarvoor de gemeente redelijkerwijs kosten moet maken (bijvoorbeeld voor de aanleg van voorzieningen van openbaar nut) en de plankosten, deze verhaald moeten kunnen worden op de initiatiefnemer c.q. ontwikkelaar. Tussen de ontwikkelaar en de gemeente wordt een anterieure overeenkomst gesloten, waarmee het kostenverhaal gewaarborgd is. Zowel de gemeentelijke kosten, als de kosten van de initiatiefnemer zijn hiermee gedekt. Gelet hierop is het plan financieel uitvoerbaar.

# **8.3 Eindconclusie**

Geconcludeerd wordt dat het project, in overeenstemming met de in de voorgaande hoofdstukken gegeven omschrijving van het project en projectgebied, zowel ruimtelijk als milieu hygiënisch inpasbaar is en geen onaanvaardbare negatieve effecten heeft op de in de omgeving aanwezige waarden en belangen.

# **9. Bijlagen**

- Bijlage 1 Parkeeronderzoek
- Bijlage 2 Akoestisch onderzoek
- Bijlage 3 Stikstofonderzoek notitie met losse AERIUS bestanden
- Bijlage 4 Verkennend bodemonderzoek inclusief verkennend asbestonderzoek
- Bijlage 5 Quickscan Wnb
- Bijlage 6 Rapport nader onderzoek vleermuis en gierzwaluw
- Bijlage 7 Archeologisch rapport
- Bijlage 8 Aanmeldnotitie m.e.r. beoordeling, Stompwijckstraat, Wassenaar
- Bijlage 9 Besluit vormvrije m.e.r. beoordeling

# **Bestemmingsplan Stompwijckstraat, Wassenaar**

# *Vaststelling*

# Bestemmingsplan Stompwijckstraat, Wassenaar

| Identificatie<br>Kenmerk | :<br>: | 19112343/JLA/BP         | NL.IMRO.0629.BPSTOMPW2020-VG01      |
|--------------------------|--------|-------------------------|-------------------------------------|
| Planstatus               | :      | Ontwerp<br>Vaststelling | [2 februari 2021]<br>[14 juni 2021] |
| Contactpersoon:          |        | Dhr. J.C. Langeweg MSc  |                                     |

© IDDS b.v. Alle rechten voorbehouden. Niets uit deze uitgave mag worden vermenigvuldigd, opgeslagen in een geautomatiseerd bestand en/of openbaar gemaakt door middel van druk, fotokopie, microfilm, elektronisch of anderszins zonder voorafgaande, schriftelijke toestemming van de uitgever.

II. REGELS

| Hoofdstuk 1 | Inleidende regels 5                                      |  |
|-------------|----------------------------------------------------------|--|
|             | Begrippen 5                                              |  |
|             | Wijze van meten10                                        |  |
| Hoofdstuk 2 | Bestemmingsregels12                                      |  |
|             | Groen12                                                  |  |
|             | Verkeer 13                                               |  |
|             | Verkeer – verblijfsgebied 14                             |  |
|             | Wonen – 315                                              |  |
|             | Waarde – Archeologie 317                                 |  |
|             | Waarde – Archeologie 420                                 |  |
| Hoofdstuk 3 | Algemene regels24                                        |  |
|             |                                                          |  |
|             | Anti-dubbeltelregel 24                                   |  |
|             | Algemene bouwregels24                                    |  |
|             |                                                          |  |
|             | Algemene gebruiksregels24<br>Algemene afwijkingsregels25 |  |
| Hoofdstuk 4 | Overgangs- en slotregels27                               |  |
|             | Overgangsrecht 27                                        |  |

# <span id="page-68-0"></span>**Hoofdstuk 1 Inleidende regels**

<span id="page-68-1"></span>Begrippen

In deze regels wordt verstaan onder:

### **1.1 plan**

het bestemmingsplan 'Stompwijckstraat, Wassenaar" met identificatienummer NL.IMRO.0629.BPSTOMPW2020-VG01 van de gemeente Wassenaar.

# **1.2 bestemmingsplan**

de geometrisch bepaalde planobjecten met de bijbehorende regels en de daarbij behorende bijlagen.

### **1.3 aan huis verbonden bedrijf**

uitoefening van een bedrijf en/of dienstverlening in of bij een woning waarbij de omvang in de activiteiten zodanig is, dat de activiteiten in een woning en de daarbij behorende bijbehorende bouwwerken met behoud van de woonfunctie kunnen worden uitgeoefend. Een seksinrichting is uitgesloten. Degene die de bedrijfsmatige activiteiten uitvoert, is tevens de gebruiker van de (bedrijfs)woning.

### **1.4 aan huis verbonden beroepen**

het beroepsmatig verlenen van diensten op administratief, juridisch, medisch, therapeutisch, kunstzinnig, ontwerptechnisch of hiermee gelijk te stellen gebied, dat door zijn beperkte omvang in een woning en daarbij behorende gebouwen, met behoud van de woonfunctie, kan worden uitgeoefend. Een seksinrichting is uitgesloten. Degene die de beroepsmatige activiteiten uitvoert, is tevens de gebruiker van de (bedrijfs)woning;

#### **1.5 aanduiding**

een geometrisch bepaald vlak of figuur, waarmee gronden zijn aangeduid, waar ingevolge de regels, regels worden gesteld ten aanzien van het gebruik (functieaanduidingen) en/of het bebouwen (bouwaanduidingen) van deze gronden.

#### **1.6 aanduidingsgrens**

de grens van een aanduiding indien het een vlak betreft.

#### **1.7** aan**- of uitbouw**

een bijbehorend bouwwerk, zijnde een gebouw dat als afzonderlijke ruimte aan een woning is aangebouwd en daarmee in directe verbinding staat, welk gebouw in architectonisch opzicht ondergeschikt is aan en onderscheiden kan worden van de woning, functionele ondergeschiktheid aan de woning is niet vereist.

#### **1.8 achtergevel**

gevel aan de achterzijde van een gebouw, tegenover de voorkant.

#### **1.9** afgraven **en ophogen van de bodem**

het verrichten van handelingen, waardoor de hoogteligging van een terrein of de bodem van een water (al dan niet tijdelijk) wordt verlaagd of verhoogd. Hieronder wordt niet begrepen:

- de werkzaamheden, die in het kader van de normale agrarische bedrijfsvoering worden verricht zoals (diep)ploegen en frezen;
- het maken van ondiepe (circa 1 meter) en weder te dichten sleuven en gaten voor het leggen van buizen, drainagebuizen en kabels;
- het reguliere onderhoud aan watergangen (baggerwerkzaamheden).

# **1.10** archeologische **deskundige**

een door burgemeester en wethouders aan te wijzen onafhankelijke deskundige op het gebied van de archeologische monumentenzorg.

# **1.11** archeologisch **onderzoek**

onderzoek verricht door of namens een dienst of instelling die over een opgravingsvergunning beschikt.

# **1.12** archeologische **waarde**

de aan een gebied toegekende waarde in verband met de in dat gebied voorkomende overblijfselen uit oude tijden.

# **1.13 berging**

een gebouw ten behoeven van het stallen van fietsen, scooters en scootmobielen.

# **1.14 bestemmingsgrens**

de grens van een bestemmingsvlak

# **1.15 bestemmingsvlak**

een geometrisch bepaald vlak met eenzelfde bestemming

# **1.16 bevoegd gezag**

bevoegd gezag zoals bedoeld in de Wet algemene bepalingen omgevingsrecht.

# **1.17 bouwen**

het plaatsen, het geheel of gedeeltelijk oprichten, vernieuwen of veranderen en het vergroten van een bouwwerk.

# **1.18 bouwperceel**

een aaneengesloten stuk grond, waarop krachtens het plan een zelfstandige, bij elkaar behorende bebouwing is toegelaten.

# **1.19 bouwvlak**

een geometrisch bepaald vlak, waarmee gronden zijn aangeduid, waar ingevolge de regels bepaalde gebouwen en bouwwerken, geen gebouwen zijnde, zijn toegelaten.

#### **1.20 bouwwerk**

een bouwkundige constructie van enige omvang die direct en duurzaam met de aarde is verbonden.

# **1.21 escortbedrijf**

de natuurlijke persoon, groep van personen of rechtspersoon, die bedrijfsmatig of in een omvang alsof zij bedrijfsmatig was, prostitutie aanbiedt, die op een andere plaats dan in de bedrijfsruimte wordt uitgeoefend (escortservices, bemiddelingsbureaus, overige).

# **1.22 gebouw**

elk bouwwerk, dat een voor mensen toegankelijke overdekte geheel of gedeeltelijk met wanden omsloten ruimte vormt.

# **1.23 hoofdgebouw**

een of meer panden, of gedeelten daarvan, dat noodzakelijk is voor de verwezenlijking van de geldende of toekomstige bestemming van een perceel en, indien meer panden of bouwwerken op het perceel aanwezig zijn, gelet op die bestemming het belangrijkst is.

# **1.24 huishouden**

persoon of groep van personen, die een huishouding voert, waarbij sprake is van onderlinge verbondenheid en continuïteit in de samenstelling ervan; bedrijfsmatige kamerverhuur wordt daaronder niet begrepen.

# **1.25 kleinschalige bedrijfsmatige activiteiten**

het in een woning door de bewoner op bedrijfsmatige wijze uitoefenen van activiteiten, waarvoor geen melding- of vergunningplicht op grond van het Inrichtingen- en vergunningenbesluit milieubeheer, zoals deze luidt op het tijdstip van vaststelling van dit plan, geldt, waarbij de woning in overwegende mate haar woonfunctie behoudt en dat een ruimtelijke uitstraling heeft die met de woonfunctie in overeenstemming is.

# **1.26 kunstwerk**

civieltechnisch bouwwerk;

# **1.27 maatschappelijke voorzieningen**

educatieve, sociaal-medische-, sociaal-culturele en levensbeschouwelijke voorzieningen, voorzieningen ten behoeve van de openbare dienstverlening, alsook ondergeschikte detailhandel en horeca ten dienste van deze voorzieningen. De voorziening dient ondergeschikt te zijn aan de functie van wonen. Uitgesloten zijn een kinderopvang, een buitenschoolse opvang, een huisartspraktijk, een tandartspraktijk en andere voorzieningen die qua aard en omvang vergelijkbaar zijn.

# **1.28 nutsvoorzieningen**

voorziening ten behoeve van het openbaar nut, zoals ten behoeve van de levering van elektriciteit, gas, drinkwater en telecommunicatiediensten, alsmede ten behoeve van riolering en afvalinzameling.

# **1.29 ondersteunende horeca**

een horeca-activiteit die de hoofdactiviteit van het perceel ondersteunt en ondergeschikt is aan de hoofdactiviteit. De volgende voorwaarden zijn van kracht:

- a. de openingstijden van de horeca-activiteit zijn aangepast aan de openingstijden van de hoofdactiviteit;
- b. de toegang tot de horeca-activiteit is uitsluitend via die van de hoofdactiviteit, er is dus geen sprake van een aparte ingang;

- c. de horeca-activiteit is alcoholvrij;
- d. de horeca-activiteit mag niet worden uitgevoerd door derden;
- e. zitplaatsen dienen inpandig te worden aangeboden;
- f. voor de horeca-activiteit mag geen aparte reclame worden gemaakt.

### **1.30 overig bouwwerk**

een bouwkundige constructie van enige omvang, geen gebouw zijnde, die direct en duurzaam met de aarde verbonden is.

# **1.31 peil**

- a. voor een gebouw waarvan de hoofdtoegang direct aan een weg grenst: de hoogte van die weg ter plaatse van die hoofdtoegang;
- b. indien in of op het water wordt gebouwd: het Nieuw Amsterdam Peil;
- c. in andere gevallen: de gemiddelde hoogte van het aansluitende afgewerkte terrein.

### **1.32 pergola**

een constructie van latten op palen in de tuin waarlangs planten kunnen groeien.

### **1.33 prostitutie**

het zich beschikbaar stellen tot het verrichten van seksuele handelingen met een ander tegen vergoeding.

### **1.34 prostitutiebedrijf**

een seksinrichting of een escortbedrijf.

# **1.35 seksinrichting**

een inrichting, bestaande uit een of meer voor publiek toegankelijke, besloten ruimten, waarin bedrijfsmatig of op een daarmee vergelijkbare wijze, seksuele handelingen worden verricht, of vertoningen van erotisch/pornografische aard plaatsvinden; onder seksinrichting wordt in elk geval verstaan: een prostitutiebedrijf, waaronder begrepen een erotische massagesalon, een seksbioscoop, seksautomatenhal, sekstheater of parenclub, al dan niet in combinatie met elkaar.

#### **1.36 straatmeubilair**

(overige) bouwwerken voor openbare nut, zoals:

- a. verkeergeleiders, verkeersborden, verkeerslichten, lantaarnpalen;
- b. abri`s, mupi's, kunstwerken, zitbanken, bloembakken en speeltoestellen;

c. kleinschalige bouwwerken voor (openbare) nutsvoorzieningen waaronder begrepen voorzieningen voor de energievoorziening, voor telecommunicatie (techniekkasten) en brandkranen;

d. onder- en bovengrondse afval inzamelsystemen.

# **1.37 verbeelding**

voorheen plankaart; de digitale kaart, waarop de bestemmingen van de in het plan begrepen gronden zijn aangegeven.

# **1.38 verblijfsdek**

een constructie welke als hoofddoel entree tot de aanliggende functies kent alsmede een verblijfsgebied mogelijk maakt.

# **1.39 verblijfsgebied**

gedeelte van de openbare ruimte dat hoofdzakelijk is bestemd en is ingericht voor langzaam verkeer, doch in ondergeschikte mate tevens fungerend als erftoegangsweg.

# **1.40 voorgevel**

de naar de weg gekeerde gevel van een gebouw of, indien het een gebouw betreft met meer dan één naar de weg gekeerde gevel, de gevel die door zijn aard, functie, constructie dan wel gelet op de uitstraling ervan als belangrijkste gevel kan worden aangemerkt.

# **1.41 weg**

alle voor het openbaar rij- of ander verkeer openstaande wegen of paden daaronder begrepen de daarin gelegen bruggen en duikers, de tot de wegen of paden behorende bermen en zijkanten, alsmede de aan de wegen liggende en als zodanig aangeduide parkeerterreinen.

# **1.42 woning/appartement**

een complex van ruimten, dat blijkens zijn indeling en inrichting bestemd is voor huisvesting van niet meer dan één huishouden.

# **1.43 meergezinswoningen**

**e**en gebouw dat twee of meer geheel of gedeeltelijk boven elkaar gelegen woningen bevat.

### <span id="page-73-0"></span>Wijze van meten

Bij de toepassing van deze voorschriften wordt als volgt gemeten:

### **2.1 afstand**

de afstand tussen bouwwerken onderling en de afstand van bouwwerken tot perceelsgrenzen worden daar gemeten waar deze afstanden het kleinst zijn.

#### **2.2 bouwhoogte van een antenne-installatie**

ingeval van een vrijstaande (schotel)antenne-installatie: tussen het peil en het hoogste punt van de (schotel)antenne-installatie;

ingeval van een op of aan een bouwwerk gebouwde (schotel)antenne-installatie: tussen de voet van de (schotel)antenne-installatie en het hoogste punt van de (schotel)antenne-installatie.

### **2.3 de bouwhoogte van een bouwwerk**

vanaf het peil tot aan het hoogste punt van een gebouw of van een bouwwerk, geen gebouw zijnde, met uitzondering van ondergeschikte bouwonderdelen, zoals schoorstenen, antennes en naar de aard daarmee gelijk te stellen bouwonderdelen.

### **2.4 de lengte, breedte en diepte van een gebouw**

tussen (de lijnen, getrokken door) de buitenzijde van de gevels (en/of het hart van de gemeenschappelijke scheidsmuren).

### **2.5 dakhelling**

langs het dakvlak ten opzichte van het horizontale vlak.

#### 2.6 de **goothoogte van een bouwwerk**

vanaf het peil tot aan de bovenkant van de goot, c.q. de druiplijn, het boeibord, of een daarmee gelijk te stellen constructiedeel;

- a. Indien het terrein voor en achter het gebouw niet even hoog ligt, wordt de goothoogte gemeten aan de voorgevel.
- b. Bij kopgevels, zijnde de kortste gevel(s) van een gebouw, wordt geen goothoogte gemeten.
- c. Dwarskappen (bij meer dan twee kopgevels) dienen ondergeschikt te zijn aan de hoofdvorm en dus te voldoen aan de maximaal toegestane goothoogte.
- d. Dwarskappen mogen maximaal 1/3 bedragen van de gevellengte met een maximum van 5 meter en niet hoger zijn dan 2,5 meter boven de toegestane goothoogte.

#### **2.7 de inhoud van een bouwwerk**

tussen de onderzijde van de begane grondvloer, de buitenzijde van de gevels, inclusief erkers (en/of het hart van de scheidingsmuren) en de buitenzijde van daken en dakkapellen.

#### **2.8 de oppervlakte van een bouwwerk**

tussen de buitenwerkse gevelvlakken en/of het hart van de scheidingsmuren, neerwaarts geprojecteerd op het gemiddelde niveau van het afgewerkte bouwterrein ter plaatse van het bouwwerk.

#### **2.9 vloeroppervlakte**

de gebruiksoppervlakte volgens NEN2580.

# **2.10 ondergeschikte bouwdelen**

bij de toepassing van het bepaalde over het bouwen binnen bouwvlakken of bestemmingsplan vlakken worden ondergeschikte bouwdelen als plinten, pilasters, kozijnen, gevelversieringen, ventilatiekanalen, schoorstenen, gevel- en kroonlijsten en overstekende daken buiten beschouwing gelaten, mits de bouw- c.q. bestemmingsgrens met niet meer dan 1 m wordt overschreden.

# <span id="page-75-0"></span>**Hoofdstuk 2 Bestemmingsregels**

# <span id="page-75-1"></span>Groen

# **3.1 Bestemmingsomschrijving**

De voor ['Groen'](https://www.ruimtelijkeplannen.nl/documents/NL.IMRO.0629.BPVRDorpshaven-VO01/r_NL.IMRO.0629.BPVRDorpshaven-VO01.html#_15_Groen) aangewezen gronden zijn bestemd voor:

- groenvoorzieningen;
- speel- en ontmoetingsvoorzieningen;
- onder- en/of bovengrondse voorzieningen ten behoeve van het inzamelen van huishoudelijk afval;
- nutsvoorzieningen;

met daarbij behorende:

- gebouwen;
- bouwwerken, geen gebouwen zijnde;
- paden en voorzieningen voor langzaam verkeer;
- toegangsweg ten behoeve van parkeren;
- balkons, luifels en overstekende bouwdelen behorende bij hoofdgebouwen op de aangrenzende bestemming; en
- waterpartijen en waterhuishoudkundige voorzieningen.

# **3.2 Bouwregels**

Ter plaatse van de in deze bestemming bedoelde gronden mag uitsluitend worden gebouwd ten behoeve van de bestemming, met inachtneming van de volgende regels:

#### **3.2.1 Gebouwen**

- Gebouwen zijn toegestaan met inachtneming van de volgende regels:
	- oppervlakte maximaal 15 m²;
	- bouwhoogte maximaal 3 m;
	- afstand tot een bestemmingsgrens minimaal 3 m.

# **3.2.2 Bouwwerken, geen gebouwen zijnde**

- Bouwwerken, geen gebouwen zijnde, zijn toegestaan tot een bouwhoogte van:
	- maximaal 10 m voor palen en masten;
	- maximaal 5 m voor overige bouwwerken, geen gebouwen zijnde;
	- maximaal 0,70 m voor erfafscheidingen.
- voor het bouwen van balkons, luifels en overstekende bouwdelen behorende bij hoofdgebouwen op de aangrenzende bestemming de volgende bepalingen:
	- 1. De diepte van een balkon, luifel of overstekend bouwdeel mag niet meer bedragen dan 2,50 m vanaf de feitelijke aangrenzende buitengevel; en
	- 2. De bouwhoogte van een balustrade op een balkon mag niet meer bedragen dan 1,50 m vanaf de bovenkant van de vloer van het balkon.

# <span id="page-76-0"></span>Verkeer

### **4.1 Bestemmingsomschrijving**

De voor 'Verkeer' aangewezen gronden zijn bestemd voor:

- a. gebiedsontsluitingswegen of erftoegangswegen;
alsmede -in ondergeschikte mate- voor:

- b. parkeervoorzieningen;
met daarbij behorende:

- c. voorzieningen voor langzaam verkeer;
- d. groenvoorzieningen, bermen en taluds;
- e. water en waterhuishoudkundige voorzieningen;
- f. nutsvoorzieningen;
- g. bouwwerken geen gebouwen zijnde.

### **4.2 Bouwregels**

### **4.2.1 Algemeen**

- a. Op gronden als bedoeld in het eerste lid mogen uitsluitend overige bouwwerken ten dienste van de bestemming worden gebouwd, zoals: abri's, muppi's, niet voor mensen toegankelijke nutsvoorzieningen, (ondergrondse) huisvuil-inzamelingssystemen, waterbergingen, lantaarnpalen, voorzieningen voor het geleiden van verkeer, en speelvoorzieningen;
- b. De bouwwerken die tot het straatmeubilair worden gerekend zijn ingevolge het Besluit omgevingsrecht vergunningvrij.

# **4.2.2 Nadere eisen**

Burgemeester en wethouders zijn bevoegd nadere eisen te stellen ten aanzien van de plaats en de afmetingen van overige bouwwerken in relatie tot:

- a. De ruimtelijke kwaliteit: de instandhouding van c.q. het tot stand brengen van een, in stedenbouwkundig opzicht, samenhangend straat- en bebouwingsbeeld;
- b. de verkeersveiligheid: als gevolg van bebouwingsmogelijkheden mogen geen verkeersonveilige situaties ontstaan;
- c. de sociale veiligheid: voorkomen dient te worden dat een ruimtelijke situatie ontstaat die onoverzichtelijk, onherkenbaar en niet sociaal controleerbaar is.

# <span id="page-77-0"></span>Verkeer – verblijfsgebied

### **5.1 Bestemmingsomschrijving**

De voor 'Verkeer - verblijfsgebied' aangewezen gronden zijn bestemd voor:

- a. erftoegangswegen;
- b. fiets- en wandelpaden;
- c. een berging ten behoeve van het stallen van scooters, fietsen en scootmobielen, uitsluitend ter plaatse van de specifieke bouwaanduiding 'berging';
- d. verblijfsgebieden;
- e. verblijfsdek;
- f. parkeervoorzieningen;
- g. speelvoorzieningen;
- h. overkappingen;

met daarbij behorende:

- i. groenvoorzieningen;
- j. bouwwerken, geen gebouwen zijnde;
- k. kunstwerken;
- l. leidingen en kabels;
- m. nutsvoorzieningen;
- n. waterlopen en waterhuishoudkundige voorzieningen.

#### **5.2 Bouwregels**

Ter plaatse van de in deze bestemming bedoelde gronden mag uitsluitend worden gebouwd ten behoeve van de bestemming, met inachtneming van de volgende regels:

#### **5.2.1 Gebouwen**

Gebouwen zijn toegestaan met inachtneming van de volgende regels:

- 1. ter plaatse van de specifieke bouwaanduiding 'berging' maximaal 150 m2 aan
	- bebouwingen ten behoeve van het stallen van scooters, fietsen en scootmobielen;
- 2. elders binnen de bestemming één nutsgebouw met een maximale oppervlakte van 23 m2 ;
- 3. bouwhoogte maximaal 3 m.

#### **5.2.2 Bouwwerken, geen gebouwen zijnde**

- Bouwwerken, geen gebouwen zijnde, zijn toegestaan tot een bouwhoogte van:
	- maximaal 10 m voor palen en masten;
	- maximaal 7 m voor overige bouwwerken, geen gebouwen zijnde;
	- de hoogte van de pergola mag maximaal 10 m bedragen, gemeten vanaf het maaiveld;
	- maximaal 2 m voor erfafscheidingen ten behoeve van de nutsvoorzieningen;
	- maximaal 0,70 m voor de overige erfafscheidingen;
	- de oppervlakte ten behoeve van een verblijfsdek mag maximaal 700 m2 bedragen.

- voor het bouwen van balkons, luifels en overstekende bouwdelen behorende bij hoofdgebouwen op de aangrenzende bestemming de volgende bepalingen:
	- De diepte van een balkon, luifel of overstekend bouwdeel mag niet meer bedragen dan 3,50 m vanaf de feitelijke aangrenzende buitengevel; en
	- De bouwhoogte van een balustrade op een balkon mag niet meer bedragen dan 1,50 m vanaf de bovenkant van de vloer van het balkon.

# <span id="page-78-0"></span>Wonen – 3

# **6.1 Bestemmingsomschrijving**

De voor ['Wonen](https://www.ruimtelijkeplannen.nl/documents/NL.IMRO.0576.BP201400028-0003/r_NL.IMRO.0576.BP201400028-0003.html#_24_Wonen) – 3' aangewezen gronden zijn bestemd voor:

- a. meergezinswoningen;
- b. werkruimtes voor een aan huis verbonden beroep, ondergeschikt aan de woonfunctie;
- c. ter plaatse van de specifieke functieaanduiding 'maatschappelijk' zijn maatschappelijke voorzieningen toegestaan;
- d. voet- en fietspaden;
- e. parkeervoorzieningen;
- f. groenvoorzieningen en tuinen;
- g. verblijfsdek;
- h. water en waterhuishoudkundige voorzieningen.

### **6.2 Nadere detaillering van de bestemmingsomschrijving**

#### **6.2.1 Aan huis verbonden beroepen**

Gebruik van een deel van de woning en/of een deel van het bijbehorend bouwwerk ten behoeve van de uitoefening van een aan huis gebonden beroep is toegestaan onder de volgende voorwaarden:

- De werkruimtes zijn alleen in de woning toegestaan;
- de woonfunctie dient in overwegende mate gehandhaafd te blijven;
- het bruto vloeroppervlakte ten behoeve van het aan huis verbonden beroep mag maximaal 30% van de oppervlakte van de woning bedragen tot een maximum van 40,00 m²;
- er slechts een beperkte verkeersaantrekkende werking van mag uitgaan.

#### **6.3 Bouwregels**

#### **6.3.1 Algemeen**

Op gronden als bedoeld in het eerste lid mogen uitsluitend worden gebouwd:

- Woningen/appartementen;
- overige bouwwerken, geen gebouwen zijnde, en;
- bij deze bestemming behorende bouwwerken zoals erfscheidingen e.d.

# **6.3.2 Hoofdgebouw**

- a. De hoofdgebouwen mogen uitsluitend binnen de aangegeven bouwvlakken worden gebouwd; en
- b. De hoofdgebouwen en delen van de hoofdgebouwen mogen geen grotere goot- en bouwhoogte hebben aangegeven op de verbeelding, met dien verstande dat de goot- en dakhoogte aan elkaar gelijk is.

# **6.3.3 Bijgebouwen**

Bijgebouwen zijn toegestaan, met dien verstande dat:

- a. Bijgebouwen zowel binnen als buiten het bouwvlak mogen worden gebouwd;
- b. de vrijstaande bijgebouwen moeten worden gebouwd op een afstand van tenminste 2,00 meter van de woning;
- c. de gezamenlijke oppervlakte van bijgebouwen buiten het bouwvlak maximaal 100 m² mag bedragen;
- d. de goot- en bouwhoogte van een vrijstaand bijgebouw mag maximaal 4 m bedragen; en
- e. dakkapellen op bijgebouwen niet zijn toegestaan.

# **6.3.4 Overige bouwwerken**

De bouwhoogte van erfafscheidingen, indien grenzend aan de openbare weg, mag niet meer dan 0,70 meter bedragen. De erfscheidingen dienen een passende groene uitstraling te hebben.

# **6.3.5 Nadere eisen**

Burgemeester en wethouders zijn bevoegd nadere eisen te stellen ten aanzien van de plaats en de afmetingen van overige bouwwerken in relatie tot:

- a. De ruimtelijke kwaliteit: de instandhouding van c.q. het tot stand brengen van een, in stedenbouwkundig opzicht, samenhangend straat- en bebouwingsbeeld;
- b. de verkeersveiligheid: als gevolg van bebouwingsmogelijkheden mogen geen verkeersonveilige situaties ontstaan; en
- c. de sociale veiligheid: voorkomen dient te worden dat een ruimtelijke situatie ontstaat die onoverzichtelijk, onherkenbaar en niet sociaal controleerbaar is.

# **6.4 Specifieke gebruiksregels**

# **6.4.1 Functieaanduiding maatschappelijk**

- a. ter plaatse van de specifieke functieaanduiding 'maatschappelijk' geldt een maximale oppervlakte van 200 m2 bvo ten behoeve van die functie, met dien verstande dat deze functie uitsluitend op de begane grond is toegestaan;
- b. de oppervlakte van de ondersteunende horeca mag niet meer dan 20% van de totale oppervlakte bedragen met een maximum van 30 m2 .

# **6.4.2 Strijdig gebruik**

Tot een gebruik, strijdig met deze bestemming, wordt in ieder geval gerekend het gebruik van:

- a. De woning/het appartement ten behoeve van beroepsmatige activiteiten op meer dan 40 m² van het bruto-vloeroppervlak;
- b. de woning/het appartement ten behoeve van aan huis verbonden bedrijf;
- c. de woning/het appartement ten behoeve van kamerverhuur;
- d. vrijstaande bijbehorende bouwwerken als zelfstandige woning;
- e. gronden ten behoeve van open opslag;
- f. gronden en bouwwerken ten behoeve van een seksinrichting;
- g. gronden en bouwwerken ten behoeve van bed & breakfast;
- h. gronden en bouwwerken ten behoeve van kamerbewoning voor meer dan 4 bewoners per woning;

### **6.5 Afwijken gebruiksregels**

#### **6.5.1 Aan huis verbonden bedrijf**

Het bevoegd gezag is bevoegd om af te wijken van het bepaalde in 6.4.1 onder b, teneinde binnen een woning en/of bijbehorend bouwwerk de uitoefening van een aan huis verbonden bedrijf toe te staan, mits wordt voldaan aan de volgende voorwaarden:

- a. de woonfunctie dient als overwegende functie gehandhaafd te blijven;
- b. het gebruik mag geen onevenredige hinder voor het woon- en leefmilieu opleveren en mag geen afbreuk doen aan het karakter van de buurt;
- c. het gebruik mag geen nadelige invloed hebben op de afwikkeling van het verkeer en/of leiden tot een onevenredige parkeerdruk;
- d. (detail)handel is alleen toegestaan als ondergeschikte nevenactiviteit bij de uitoefening van een aan huis gebonden bedrijf;
- e. de te gebruiken oppervlakte ten behoeve van het aan huis verbonden bedrijf mag maximaal 40 m² bedragen.

# <span id="page-80-0"></span>Waarde – Archeologie 3

#### **7.1 Bestemmingsomschrijving**

De voor 'Waarde - Archeologie 3' aangewezen gronden zijn, behalve voor de andere daar voorkomende bestemming(en), bestemd voor de bescherming en het behoud van de op en/of in deze gronden voorkomende en te verwachten archeologische waarden.

#### **7.2 Bouwregels**

#### **7.2.1 Algemeen**

Ter plaatse van de in deze bestemming bedoelde gronden mag niet worden gebouwd tenzij het bouwplan betrekking heeft op een of meer van de volgende bouwwerken:

- a. vervanging, vernieuwing of verandering van bestaande bebouwing, waarbij de oppervlakte, voor zover gelegen op of onder peil, niet wordt uitgebreid en waarbij gebruik wordt gemaakt van de bestaande fundering;
- b. een bouwwerk met een oppervlakte kleiner dan 100 m2;
- c. een bouwwerk waarbij de bodemingreep niet dieper reikt dan 30 cm beneden maaiveld;
- d. een bouwwerk dat zonder graafwerkzaamheden en zonder heiwerkzaamheden kan worden geplaatst.

# **7.2.2 Selectiebesluit**

De uitzonderingen, zoals genoemd in artikel 7.2.1 onder b en c, zijn niet van toepassing indien een aanvraag betrekking heeft op een terrein waarvoor reeds eerder een selectiebesluit is afgegeven. Het bevoegd gezag kan in een zodanig geval bepalen dat de aanvrager een nieuw rapport moet overleggen waarin de archeologisch waarde van het terrein, dat volgens de aanvraag zal worden verstoord, naar het oordeel van het bevoegd gezag, in voldoende mate is vastgesteld. De bepalingen van artikel 7.3 onder b zijn van overeenkomstige toepassing.

# **7.2.3 Advies**

Indien er sprake is van het bouwen van een bouwwerk waarvoor een omgevingsvergunning is vereist, dient de aanvrager vooraf schriftelijk archeologisch advies in te winnen bij de archeologisch adviseur van het bevoegd gezag.

# **7.3 Afwijken van de bouwregels**

Het bevoegd gezag kan afwijken van het bepaalde in artikel 7.2.1 indien:

- a. De aanvrager een rapport heeft overgelegd waarin de archeologische waarde van het terrein, welke blijkens de aanvraag zal worden verstoord, naar het oordeel van het bevoegd gezag in voldoende mate is vastgesteld; en
- b. de archeologische waarden, zoals onder lid 7.3 sub a bedoeld, door de bouwactiviteiten niet worden geschaad of mogelijke schade kan worden voorkomen door aan de omgevingsvergunning een of meer van de onderstaande voorschriften te verbinden:
	- 1. Het treffen van maatregelen, waardoor archeologische resten in de bodem kunnen worden behouden (behoud in situ);
	- 2. het doen van (aanvullend) inventariserend en/of waarderend archeologisch onderzoek zoals boringen, proefsleuvenonderzoek en non-destructief onderzoek (zoals grondradar- en weerstandsonderzoek);
	- 3. het doen van een archeologische opgraving (behoud ex situ); en/of
	- 4. begeleiding van de bouwactiviteiten door een deskundige waarbij de richtlijnen van de Kwaliteitsnorm Nederlandse Archeologie in acht worden genomen.

# **7.4 Omgevingsvergunning voor het uitvoeren van werken, geen bouwwerk zijnde, of van werkzaamheden**

# **7.4.1 Werkzaamheden**

Het is verboden om op of in de gronden als bedoeld in artikel 7.1 zonder of in afwijking van een omgevingsvergunning van het bevoegd gezag de volgende werken, geen bouwwerken zijnde,

of werkzaamheden uit te voeren:

- a. Het uitvoeren van grondbewerkingen waartoe worden gerekend afgraven, ophogen, verwijderen van oude funderingen, woelen, mengen, diepploegen, egaliseren, ontginnen, alsmede het verruimen of dempen van sloten, vijvers en andere wateren en het aanleggen van drainage;
- b. het ondergronds slopen waarbij er funderingspalen verwijderd, getrokken of afgebroken worden;
- c. het uitvoeren van heiwerkzaamheden en het op een of andere wijze indrijven van voorwerpen;
- d. het verlagen of verhogen van het waterpeil;
- e. het aanleggen of rooien van bos of boomgaard waarbij stobben worden verwijderd;
- f. het aanleggen of verwijderen van ondergrondse kabels en leidingen en het aanbrengen van daarmee verband houdende constructies, installaties of apparatuur;
- g. het aanbrengen of verwijderen van diepwortelende beplantingen.

# **7.4.2 Uitzondering**

Het verbod als bedoeld in lid 7.4.1 is niet van toepassing, indien de werken en werkzaamheden:

- a. noodzakelijk zijn voor de uitvoering van een bouwplan waarbij het bepaalde in lid 7.3 onder a en b in acht is genomen;
- b. een oppervlakte beslaan van ten hoogste 100 m2;
- c. niet dieper reiken dan 30 cm beneden maaiveld;
- d. reeds in uitvoering zijn op het tijdstip van de inwerkingtreding van het plan;
- e. mogen worden uitgevoerd krachtens een reeds verleende omgevingsvergunning of een ontgrondingvergunning;
- f. ten dienste van archeologisch onderzoek worden uitgevoerd door de houder van een opgravings- vergunning zoals bedoeld in artikel 45 van de monumentenwet 1988;
- g. worden uitgevoerd in bestaande weg- en/of leidingcunetten;
- h. worden uitgevoerd in het kader van regulier onderhoud en beheer.

# **7.4.3 Selectiebesluit**

De uitzonderingen zoals genoemd in artikel 7.4.2 onder b en c zijn niet van toepassing indien een aanvraag betrekking heeft op een terrein waarvoor reeds eerder een selectiebesluit is afgegeven. Het bevoegd gezag kan in een zodanig geval bepalen dat de aanvrager een nieuw rapport moet overleggen waarin de archeologische waarde van het terrein, dat blijkens de aanvraag zal worden verstoord, naar het oordeel van het bevoegd gezag, in voldoende mate is vastgesteld. De bepalingen van artikel 7.4.5 onder c zijn van overeenkomstige toepassing.

# **7.4.4 Advies**

Indien er sprake is van een activiteit waarvoor een omgevingsvergunning is vereist, dient de aanvrager vooraf schriftelijk een archeologisch advies in te winnen bij de archeologisch adviseur van het bevoegd gezag.

# **7.4.5 Voorwaarden**

De omgevingsvergunning wordt verleend, indien:

- a. de werkzaamheden waarvoor de omgevingsvergunning wordt aangevraagd zijn toegestaan op grond van de regels van de andere bestemmingen, waarmee de dubbelbestemming samenvalt;
- b. de aanvrager van de omgevingsvergunning een rapport heeft overgelegd waarin de archeologische waarde van het terrein, die blijkens de aanvraag zal worden verstoord, naar het oordeel van het bevoegd gezag in voldoende mate is vastgesteld;
- c. de betrokken archeologische waarden, zoals bedoeld in lid 7.4.5 sub b., door de activiteiten niet worden geschaad of mogelijke schade kan worden voorkomen door aan de omgevingsvergunning een of meer van de onderstaande voorschriften te verbinden:
	- 1. het treffen van maatregelen, waardoor archeologische resten in de bodem kunnen worden behouden (behoud in situ);
	- 2. het doen van (aanvullend) inventariserend en/of waarderend archeologisch onderzoek zoals boringen, proefsleuvenonderzoek en non-destructief onderzoek (zoals bijvoorbeeld grondradar- en weerstandsonderzoek);
	- 3. het doen van een archeologische opgraving (behoud ex situ);
	- 4. het doen van opgravingen waarbij de richtlijnen van de Kwaliteitsnorm Nederlandse Archeologie in acht worden genomen;
	- 5. het begeleiden van de bouwactiviteiten door een deskundige waarbij de richtlijnen van de Kwaliteitsnorm Nederlandse Archeologie in acht worden genomen.

# **7.5 Beoordeling**

Alvorens de omgevingsvergunning als bedoeld in artikel 7.3 en 7.4 te verlenen, vraagt het bevoegd gezag advies aan de adviseur van het bevoegd gezag.

# <span id="page-83-0"></span>Waarde – Archeologie 4

# **8.1 Bestemmingsomschrijving**

De voor 'Waarde - Archeologie 4' aangewezen gronden zijn, behalve voor de andere daar voorkomende bestemming(en), bestemd voor de bescherming en het behoud van de op en/of in deze gronden voorkomende en te verwachten archeologische waarden.

# **8.2 Bouwregels**

# **8.2.1 Algemeen**

Ter plaatse van de in deze bestemming bedoelde gronden mag niet worden gebouwd tenzij het bouwplan betrekking heeft op een of meer van de volgende bouwwerken:

- a. vervanging, vernieuwing of verandering van bestaande bebouwing, waarbij de oppervlakte, voor zover gelegen op of onder peil, niet wordt uitgebreid en waarbij gebruik wordt gemaakt van de bestaande fundering;
- b. een bouwwerk met een oppervlakte kleiner dan 2000 m2;
- c. een bouwwerk waarbij de bodemingreep niet dieper reikt dan 100 cm beneden maaiveld;

- d. een bouwwerk dat zonder graafwerkzaamheden en zonder heiwerkzaamheden kan worden geplaatst.
# **8.2.2 Selectiebesluit**

De uitzonderingen, zoals genoemd in artikel 8.2.1 onder b en c zijn niet van toepassing indien een aanvraag betrekking heeft op een terrein waarvoor reeds eerder een selectiebesluit is afgegeven. Het bevoegd gezag kan in een zodanig geval bepalen dat de aanvrager een nieuw rapport moet overleggen waarin de archeologisch waarde van het terrein, dat blijkens de aanvraag zal worden verstoord, naar het oordeel van het bevoegd gezag, in voldoende mate is vastgesteld. De bepalingen van artikel 8.3 onder b zijn van overeenkomstige toepassing.

# **8.2.3 Advies**

Indien er sprake is van het bouwen van een bouwwerk waarvoor en omgevingsvergunning is vereist, dient de aanvrager vooraf schriftelijk archeologisch advies in te winnen bij de archeologisch adviseur van het bevoegd gezag.

# **8.3 Afwijken van de bouwregels**

Het bevoegd gezag kan afwijken van het bepaalde in artikel 8.2.1 indien:

- a. De aanvrager een rapport heeft overgelegd waarin de archeologische waarde van het terrein, welke blijkens de aanvraag zal worden verstoord, naar het oordeel van het bevoegd gezag in voldoende mate is vastgesteld;
- b. de archeologische waarden, zoals onder lid 8.3 sub a bedoeld, door de bouwactiviteiten niet worden geschaad of mogelijke schade kan worden voorkomen door aan de omgevingsvergunning een of meer van de onderstaande voorschriften te verbinden:
	- 1. Het treffen van maatregelen, waardoor archeologische resten in de bodem kunnen worden behouden (behoud in situ);
	- 2. het doen van (aanvullend) inventariserend en/of waarderend archeologisch onderzoek zoals boringen, proefsleuvenonderzoek en non-destructief onderzoek (zoals grondradar- en weerstandsonderzoek);
	- 3. het doen van een archeologische opgraving (behoud ex situ); en/of
	- 4. begeleiding van de bouwactiviteiten door een deskundige waarbij de richtlijnen van de Kwaliteitsnorm Nederlandse Archeologie in acht worden genomen.

# **8.4 Omgevingsvergunning voor het uitvoeren van werken, geen bouwwerk zijnde, of van werkzaamheden**

#### **8.4.1 Werkzaamheden**

Het is verboden om op of in de gronden als bedoeld in artikel 8.1 zonder of in afwijking van een omgevingsvergunning van het bevoegd gezag de volgende werken, geen bouwwerken zijnde, of werkzaamheden uit te voeren:

- a. Het uitvoeren van grondbewerkingen waartoe worden gerekend afgraven, ophogen, verwijderen van oude funderingen, woelen, mengen, diepploegen, egaliseren, ontginnen,
alsmede het verruimen of dempen van sloten, vijvers en andere wateren en het aanleggen van drainage;

- b. het ondergronds slopen waarbij er funderingspalen verwijderd, getrokken of afgebroken worden;
- c. het uitvoeren van heiwerkzaamheden en het op een of andere wijze indrijven van voorwerpen;
- d. het verlagen of verhogen van het waterpeil;
- e. het aanleggen of rooien van bos of boomgaard waarbij stobben worden verwijderd;
- f. het aanleggen of verwijderen van ondergrondse kabels en leidingen en het aanbrengen van daarmee verband houdende constructies, installaties of apparatuur; en
- g. het aanbrengen of verwijderen van diepwortelende beplantingen.

# **8.4.2 Uitzondering**

Het verbod als bedoeld in lid 8.4.1 is niet van toepassing, indien de werken en werkzaamheden:

- a. noodzakelijk zijn voor de uitvoering van een bouwplan waarbij het bepaalde in lid 8.3 onder a en b in acht is genomen;
- b. een oppervlakte beslaan van ten hoogste 2.000 m2 ;
- c. niet dieper reiken dan 100 cm beneden maaiveld;
- d. reeds in uitvoering zijn op het tijdstip van de inwerkingtreding van het plan;
- e. mogen worden uitgevoerd krachtens een reeds verleende omgevingsvergunning of een ontgrondingvergunning;
- f. ten dienste van archeologisch onderzoek worden uitgevoerd door de houder van een opgravings- vergunning zoals bedoeld in artikel 45 van de monumentenwet 1988;
- g. worden uitgevoerd in bestaande weg- en/of leidingcunetten;
- h. worden uitgevoerd in het kader van regulier onderhoud en beheer.

# **8.4.3 Selectiebesluit**

De uitzonderingen zoals genoemd in artikel 8.4.2 onder b en c zijn niet van toepassing indien een aanvraag betrekking heeft op een terrein waarvoor reeds eerder een selectiebesluit is afgegeven. Het bevoegd gezag kan in een zodanig geval bepalen dat de aanvrager een nieuw rapport moet overleggen waarin de archeologische waarde van het terrein, dat blijkens de aanvraag zal worden verstoord, naar het oordeel van het bevoegd gezag, in voldoende mate is vastgesteld. De bepalingen van artikel 8.4.5 onder c zijn van overeenkomstige toepassing.

# **8.4.4 Advies**

Indien er sprake is van een activiteit waarvoor een omgevingsvergunning is vereist, dient de aanvrager vooraf schriftelijk een archeologisch advies in te winnen bij de archeologisch adviseur van het bevoegd gezag.

# **8.4.5 Voorwaarden**

De omgevingsvergunning wordt verleend, indien:

- a. de werkzaamheden waarvoor de omgevingsvergunning wordt aangevraagd zijn toegestaan op grond van de regels van de andere bestemmingen, waarmee de dubbelbestemming samenvalt;
- b. de aanvrager van de omgevingsvergunning een rapport heeft overgelegd waarin de archeologische waarde van het terrein, die blijkens de aanvraag zal worden verstoord, naar het oordeel van het bevoegd gezag in voldoende mate is vastgesteld;
- c. de betrokken archeologische waarden, zoals bedoeld in lid 8.4.5 sub b., door de activiteiten niet worden geschaad of mogelijke schade kan worden voorkomen door aan de omgevingsvergunning een of meer van de onderstaande voorschriften te verbinden:
	- 1. het treffen van maatregelen, waardoor archeologische resten in de bodem kunnen worden behouden (behoud in situ);
	- 2. het doen van (aanvullend) inventariserend en/of waarderend archeologisch onderzoek zoals boringen, proefsleuvenonderzoek en non-destructief onderzoek (zoals bijvoorbeeld grondradar- en weerstandsonderzoek);
	- 3. het doen van een archeologische opgraving (behoud ex situ);
	- 4. het doen van opgravingen waarbij de richtlijnen van de Kwaliteitsnorm Nederlandse Archeologie in acht worden genomen;
	- 5. het begeleiden van de bouwactiviteiten door een deskundige waarbij de richtlijnen van de Kwaliteitsnorm Nederlandse Archeologie in acht worden genomen.

# **8.5 Beoordeling**

Alvorens de omgevingsvergunning als bedoeld in artikel 8.3 en 8.4 te verlenen, vraagt het bevoegd gezag advies aan de adviseur van het bevoegd gezag.

# <span id="page-87-0"></span>**Hoofdstuk 3 Algemene regels**

# <span id="page-87-1"></span>Anti-dubbeltelregel

Grond die eenmaal in aanmerking is genomen bij het toestaan van een bouwplan waaraan uitvoering is gegeven of alsnog kan worden gegeven, blijft bij de beoordeling van latere bouwplannen buiten beschouwing.

# <span id="page-87-2"></span>Algemene bouwregels

- a. Geen gebouw mag worden opgericht, indien hierdoor op enig terrein of bouwperceel een situatie zou ontstaan, waarbij aan deze regels niet langer meer zou worden voldaan, dan wel een reeds bestaande afwijking zou worden vergroot.
- b. Geen ander werk of werkzaamheid mag worden uitgevoerd, indien hierdoor op enig terrein of bouwperceel een situatie zou ontstaan, waarbij aan deze regels niet langer meer zou worden voldaan, dan wel reeds bestaande afwijking zou worden vergroot.
- c. Bij de beoordeling van ondergrondse bouwwerken gelden de regels van de bovenliggende bestemming, tenzij in de regels anders is bepaald, dan wel voor de onderlaag een afzonderlijke bestemming is gegeven in welk geval de regels van die bestemming gelden.
- d. Van een gebouw, waarvoor een maximumgoothoogte is bepaald, mag geen deel uitsteken buiten de denkbeeldige vlakken, die de betreffende gevel snijden ter hoogte van de maximum goothoogte en terugvallen onder hoeken van 60° met de horizon, dan wel de voor het betreffende gebouw in deze regels specifiek bepaalde dakhellingen, met dien verstande dat ondergeschikte bouwdelen, zoals dakkapellen, antennes en schoorstenen, buiten beschouwing blijven.
- e. Op bijgebouwen zijn geen dakkapellen toegestaan.

# <span id="page-87-3"></span>Algemene gebruiksregels

# **11.1 Strijdig gebruik**

- Onder gebruik in strijd met het bestemmingsplan wordt in ieder geval verstaan onbebouwde gronden te gebruiken of te laten gebruiken:
	- 1. Als opslagplaats voor bagger en grondspecie;
	- 2. als opslagplaats voor vaten, kisten, al dan niet voor gebruik geschikte werktuigen en machines of onderdelen daarvan, oude en nieuwe (bouw)materialen, afval, puin, grind of brandstoffen;
	- 3. als uitstallings-, opslag-, stand- of ligplaats voor kampeer- en verblijfsmiddelen;
	- 4. voor het houden van wedstrijden met motorvoertuigen of bromfietsen;
	- 5. als plaats voor het (laten) landen of opstijgen van ultralight-vliegtuigen;
	- 6. voor groeps- en natuurkamperen;
	- 7. als seksinrichtingen.
- Onder strijdig gebruik wordt in ieder geval verstaan gebouwen en andere bouwwerken te gebruiken of te laten gebruiken voor:

- 1. Seksinrichtingen, en
- 2. inrichtingen ten behoeve van het verstrekken van verdovende middelen vallende onder de Opiumwet.
- het gebruik van woningen en/of wooneenheden anders dan voor één huishouden is niet toegestaan; en
- het gebruik van woningen en/of wooneenheden voor aan-huis-verbonden beroepen en bed&breakfast is niet toegestaan.

# **11.2 Geen strijdig gebruik**

Onder strijdig gebruik als bedoeld in lid 9.1 wordt niet verstaan:

- Vormen van gebruik als bedoeld in lid 9 onder a en b, die verenigbaar zijn met het doel waarvoor de betrokken grond ingevolge de bestemming(en), de daarbij behorende bestemmingsomschrijving(en) en/of de overige regels mag worden gebruikt, mits niet buiten bouwvlak en mits in geval van opslag de stapelhoogte niet meer dan 1,5 m bedraagt; en
- het opslaan van bouwmaterialen, puin en specie in verband met normaal onderhoud, dan wel ter verwezenlijking van de betrokken bestemming(en).

# <span id="page-88-0"></span>Algemene afwijkingsregels

Indien niet op grond van een andere regel afwijking kan worden verleend, zijn burgemeester en wethouders bevoegd af te wijken van de desbetreffende bouwregels in dit plan voor:

- a. Het afwijken van de voorgeschreven maten en afmetingen tot een maximum van 10%, indien in verband met de realisering van de bestemming of ingekomen bouwaanvraag, de afwijking noodzakelijk is en geen onevenredige afbreuk wordt gedaan aan de belangen van derden;
- b. het oprichten van gebouwen ten behoeve van openbaar nut, met dien verstande dat de inhoud niet meer dan 75 m3 en dat de goothoogte niet meer dan 3,50 meter en de bouwhoogte niet meer dan 5 meter mogen bedragen;
- c. het oprichten van andere bouwwerken van openbaar nut, met dien verstande dat de hoogte van deze bouwwerken niet meer dan 10 meter mag bedragen;
- d. geringe afwijkingen van bestemmings- of bouwgrenzen, welke in het belang zijn van een ruimtelijk of technisch beter verantwoorde plaatsing van bouwwerken of welke noodzakelijk zijn in verband met de werkelijke toestand van het terrein;
- e. de bouw van andere bouwwerken ten dienste van de telecommunicatie, mits deze bouwwerken van geringe horizontale afmetingen zijn en mits:
	- a. Bij vrijstaande bouwwerken de bouwhoogte niet meer dan 40 meter bedraagt, de locatie past binnen het gemeentelijk antennebeleid; en
	- b. in het geval het bouwwerk op een ander gebouw wordt geplaatst, de toegelaten bouwhoogte van dat gebouw met niet meer dan 6 meter wordt overschreden.
- f. de bouw van andere bouwwerken ten dienste van het landelijk alarmeringsnetwerk mits:
	- a. Bij vrijstaande bouwwerken de bouwhoogte niet meer dan 25 meter bedraagt; en
	- b. in het geval het bouwwerk op een ander gebouw wordt geplaatst, de toegelaten bouwhoogte van dat gebouw met niet meer dan 6 meter wordt overschreden.

- g. de bouw van straatmeubilair binnen bestemmingen waar dit krachtens de bestemmingsbepalingen niet bij recht is toegestaan;
- h. de bouw van bergbezinkbassins met een inhoud van niet meer dan 1000 m³;
- i. het realiseren van een kap onder een hoek van niet meer dan 60°; en
- j. het bouwen binnen 5 meter van de oeverlijn van de bestemming Water nadat een positief advies van het Hoogheemraadschap van Rijnland is ontvangen.

Afwijkingen mogen slechts worden verleend met inachtneming van het bepaalde in artikel 11 alsmede indien hierdoor geen onevenredige afbreuk wordt gedaan aan de gebruiksmogelijkheden van aangrenzende gronden en bouwwerken.

# <span id="page-90-0"></span>**Hoofdstuk 4 Overgangs- en slotregels**

# <span id="page-90-1"></span>Overgangsrecht

# **13.1 Overgangsrecht bouwwerken**

- a. Een bouwwerk dat op het tijdstip van inwerkingtreding van het bestemmingsplan aanwezig of in uitvoering is, dan wel gebouwd kan worden krachtens een omgevingsvergunning voor het bouwen, en afwijkt van het plan, mag, mits deze afwijking naar aard en omvang niet wordt vergroot:
	- 1. Gedeeltelijk worden vernieuwd of veranderd; en
	- 2. na het tenietgaan ten gevolge van een calamiteit geheel worden vernieuwd of veranderd, mits de aanvraag van de omgevingsvergunning voor het bouwen wordt gedaan binnen twee jaar na de dag waarop het bouwwerk is tenietgegaan.
- b. Het bevoegd gezag kan eenmalig in afwijking van het bepaalde onder a een omgevingsvergunning verlenen voor het vergroten van de inhoud van een bouwwerk als bedoeld onder 1 met maximaal 10%; en
- c. Sub a is niet van toepassing op bouwwerken die weliswaar bestaan op het tijdstip van inwerkingtreding van het plan, maar zijn gebouwd zonder vergunning en in strijd met het daarvoor geldende plan, daaronder begrepen de overgangsbepaling van dat plan.

# **13.2 Overgangsrecht gebruik**

- a. Het gebruik van grond en bouwwerken dat bestond op het tijdstip van inwerkingtreding van het bestemmingsplan en hiermee in strijd is, mag worden voortgezet.
- b. Het is verboden het met het bestemmingsplan strijdige gebruik, bedoeld in het bepaalde onder sub a, te veranderen of te laten veranderen in een ander met dat plan strijdig gebruik, tenzij door deze verandering de afwijking naar aard en omvang wordt verkleind.
- c. Indien het gebruik, bedoeld in het bepaalde onder sub a, na het tijdstip van inwerkingtreding van het plan voor een periode langer dan een jaar wordt onderbroken, is het verboden dit gebruik daarna te hervatten of te laten hervatten.
- d. Sub a is niet van toepassing op het gebruik, dat reeds in strijd was met het voorheen geldende bestemmingsplan, daaronder begrepen de overgangsbepalingen van dat plan.

# <span id="page-90-2"></span>Slotregel

Deze regels worden aangehaald als: Regels van het Bestemmingsplan "Stompwijckstraat, Wassenaar".

III. BIJLAGEN (APART BIJGEVOEGD)

# IV. VERBEELDING