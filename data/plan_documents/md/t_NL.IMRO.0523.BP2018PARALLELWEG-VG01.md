Bestemmingsplan Parallelweg 101-104 te Hardinxveld-Giessendam **Gemeente Hardinxveld-Giessendam Vastgesteld**

# Bestemmingsplan Parallelweg 101-104 te Hardinxveld-Giessendam **Gemeente Hardinxveld-Giessendam Vastgesteld**

| Rapportnummer:                | 211x09319                             |
|-------------------------------|---------------------------------------|
| IMRO-identificatienummer:     | NL.IMRO.0523.BP2018PARALLELWEG-VG01   |
| Datum:                        | 18 januari 2019                       |
| Contactpersoon opdrachtgever: | Dhr. J. Dekker en dhr. G.J. Nieuwland |
| Projectteam BRO:              | Wim de Ruiter, Tim Schalkx            |
| Concept:                      | 14 juni 2018                          |
| Ontwerp:                      | 8 augustus 2018                       |
| Vaststelling:                 | 24 januari 2019                       |
| Bron foto kaft:               | BRO                                   |

BRO Hoofdvestiging Bosscheweg 107 5282 WV Boxtel T +31 (0)411 850 400 E info@bro.nl

**Toelichting**

Hoofdstuk 6

## **Inhoudsopgave** pagina

| paqına |  |
|--------|--|

| 1.INLEIDING                  | 4 |
|------------------------------|---|
| 1.1 Aanleiding               | 4 |
| 1.2 Plangebied               | 4 |
| 1.3 Vigerend bestemmingsplan | 6 |
| 1.4 Leeswijzer               | 7 |

#### **2.PLANBESCHRIJVING 7**

| 3.BELEIDSKADER                                             | 11<br>11 |
|------------------------------------------------------------|----------|
| 3.1 Rijksbeleid                                            |          |
| 3.1.1 Structuurvisie Infrastructuur en Ruimte (SVIR)       | 11       |
| 3.1.2 Besluit algemene regels ruimtelijke ordening (Barro) | 12       |
| 3.1.3 Ladder voor duurzame verstedelijking                 | 12       |
| 3.2 Provinciaal beleid                                     | 13       |
| 3.2.1 Visie Ruimte en Mobiliteit                           | 13       |
| 3.2.2 Verordening Ruimte                                   | 14       |
| 3.3 Gemeentelijk beleid                                    | 14       |
| 3.3.1 Structuurvisie Hardinxveld-Giessendam                | 14       |
| 3.3.2 Nota Wonen 2012-2022 gemeente Hardinxveld-Giessendam | 16       |

| 4.OMGEVINGSASPECTEN             | 18 |
|---------------------------------|----|
| 4.1 Verkeer en parkeren         | 18 |
| 4.1.1 Toetsingskader            | 18 |
| 4.1.2 Onderzoek                 | 18 |
| 4.1.3 Conclusie                 | 19 |
| 4.2 Geluid                      | 20 |
| 4.2.1 Toetsingskader            | 20 |
| 4.2.2 Onderzoek                 | 21 |
| 4.2.3 Conclusie                 | 22 |
| 4.3 Luchtkwaliteit              | 22 |
| 4.3.1 Toetsingskader            | 22 |
| 4.3.2 Onderzoek                 | 23 |
| 4.3.3 Conclusie                 | 23 |
| 4.4 Bedrijven en milieuzonering | 24 |
| 4.4.1 Toetsingskader            | 24 |
| 4.4.2 Onderzoek                 | 24 |
| 4.4.3 Conclusie                 | 27 |
|                                 |    |

| 4.5 Kabels en leidingen                                     | 27 |
|-------------------------------------------------------------|----|
| 4.6 Externe veiligheid                                      | 27 |
| 4.6.1 Toetsingskader                                        | 27 |
| 4.6.2 Onderzoek                                             | 28 |
| 4.6.3 Conclusie                                             | 31 |
| 4.7 Ecologie                                                | 31 |
| 4.7.1 Toetsingskader                                        | 31 |
| 4.7.2 Onderzoek                                             | 32 |
| 4.7.3 Conclusie                                             | 33 |
| 4.8 Bodem                                                   | 33 |
| 4.8.1 Toetsingskader                                        | 33 |
| 4.8.2 Onderzoek                                             | 34 |
| 4.8.3 Conclusie                                             | 35 |
| 4.9 Water                                                   | 35 |
| 4.9.1 Toetsingskader                                        | 35 |
| 4.9.2 Onderzoek                                             | 36 |
| 4.9.3 Conclusie                                             | 36 |
| 4.10 Archeologie                                            | 36 |
| 4.10.1 Toetsingskader                                       | 36 |
| 4.10.2 Onderzoek                                            | 37 |
| 4.10.3 Conclusie                                            | 38 |
| 4.11 Cultuurhistorie                                        | 38 |
| 4.11.1 Toetsingskader                                       | 38 |
| 4.11.2 Onderzoek                                            | 38 |
| 4.11.3 Conclusie                                            | 39 |
| 4.12 Toetsing Besluit m.e.r. / Vormvrije m.e.r.-beoordeling | 40 |
| 4.12.1 Toetsingskader                                       | 40 |
| 4.12.2 Doorwerking en conclusie                             | 40 |

### **5.JURIDISCHE PLANOPZET 41** 5.1 Inleiding 41 5.2 Plansystematiek 41 5.3 Bestemmingen 43 5.4 Gebiedsaanduidingen 44

| 6.UITVOERBAARHEID                    | 45 |
|--------------------------------------|----|
| 6.1 Economische uitvoerbaarheid      | 45 |
| 6.2 Maatschappelijke uitvoerbaarheid | 45 |
| 6.2.1 Vooroverleg                    | 45 |
| 6.2.2 Inspraak                       | 46 |
| 6.2.3 Vaststellingsprocedure         | 46 |

### **SEPARATE BIJLAGEN**

Bijlage 1: Bodemonderzoeken

Bijlage 2: Quickscan Flora en Fauna

Bijlage 3: Akoestisch onderzoek wegverkeer

Bijlage 4: Akoestisch onderzoek railverkeer

Bijlage 5: Beknopte waterparagraaf

# **1. INLEIDING**

# **1.1 Aanleiding**

Initiatiefnemer heeft het voornemen om de percelen Parallelweg 101-104 in Hardinxveld-Giessendam te ontwikkelen. In de huidige situatie staat op deze percelen één vrijstaande woning. De rest van het plangebied is in de huidige situatie ingericht als volkstuin. De gewenste ontwikkeling betreft de sloop van het bestaande pand aan de Parallelweg 101 en de bouw van vijf woningen op de percelen tussen de Parallelweg 100 en 104.

In het vigerende bestemmingsplan 'Hardinxveld-Giessendam, bebouwd gebied' is de bouw van de nieuwe woningen niet direct toegestaan. De te slopen woning aan de Parallelweg 101 heeft in het vigerende bestemmingsplan al een woonbestemming. Echter zal de nieuwe (meest westelijke) woning op dit perceel de grenzen van het bouwvlak doorkruisen. Ook de tweede woning op dit perceel valt buiten het huidige bouwvlak. Voor de andere drie percelen van het plangebied is de bestemming 'Recreatie – Volkstuin' opgenomen. Binnen deze bestemming is het niet toegestaan om woningen te bouwen. Om de gewenste ontwikkeling juridisch-planologisch mogelijk te maken is dus een nieuw bestemmingsplan noodzakelijk. Onderhavige toelichting is een onderdeel van dit bestemmingsplan.

# **1.2 Plangebied**

Het plangebied ligt in het bebouwde gebied van Giessendam – Neder-Hardinxveld in de gemeente Hardinxveld-Giessendam. Giessendam – Neder-Hardinxveld is een dubbeldorp in de Alblasserwaard, dat sinds 1957 samen met het dorp Boven-Hardinxveld de gemeente Hardinxveld-Giessendam vormt. De gemeente ligt ten oosten van gemeenten Dordrecht en Rotterdam, in de provincie Zuid-Holland, en telt ongeveer 18.000 inwoners. Ten noorden van het plangebied loopt de Betuweroute (spoorlijn) en de watergang Giessen en ten zuiden van het plangebied de A15 (Rijksweg), de watergang Beneden Merwede en het Kanaal van Steenenhoek.

In het noorden wordt het plangebied begrensd door een sloot die parallel aan de Parallelweg loopt. In het oosten en westen wordt het plangebied begrensd door de zijdelingse percelen Parallelweg 100 en 104. In het zuiden wordt de plangrens bepaald door de huidige bestemmingsvlakken die zijn weergegeven in het bestemmingsplan 'Hardinxveld-Giessendam, bebouwd gebied' (zoals te zien is in figuur 1.2).

Het plangebied valt binnen 6 kadastrale percelen. Kadastraal staan deze percelen bekend onder sectie L en perceelnummers 21, 22, 631, 633, 634 en 24 (van west naar oost). Het plangebied heeft een grootte van ongeveer 8.400 m2 .

Luchtfoto's met de ligging en de grenzen van het plangebied zijn weergegeven in figuur 1.1.

Figuur 1.1: Ligging en globale begrenzing plangebied : Plangrens

# **1.3 Vigerend bestemmingsplan**

Voor onderhavig plangebied is het bestemmingsplan 'Hardinxveld-Giessendam, bebouwd gebied' (d.d. 30 maart 2017) vigerend. In dit bestemmingsplan zijn voor onderhavig plangebied de bestemmingen 'Wonen' en 'Recreatie – Volkstuin' opgenomen. Daarnaast heeft het gebied de dubbelbestemming 'Waarde – Archeologische verwachting 5'. Een uitsnede van de verbeelding is weergegeven in figuur 1.2.

In dit bestemmingsplan is opgenomen dat binnen de bestemming 'Wonen' alleen hoofdgebouwen gerealiseerd mogen worden binnen het bouwvlak. De geplande twee woningen op dit perceel vallen niet binnen de grenzen van het bestaande bouwvlak, waardoor ze niet gerealiseerd kunnen worden binnen de regels van het vigerende bestemmingsplan. De drie andere geplande woningen komen binnen de bestemming 'Recreatie – Volkstuin'. De voor 'Recreatie – Volkstuin' aangewezen gronden zijn bestemd voor:

- a. volkstuinen;
- b. extensief dagrecreatief medegebruik;
- c. groenvoorzieningen;
- d. paden en andere oppervlakteverhardingen;
- e. watergang, waterpartijen en voorzieningen voor de waterhuishouding;
- f. bij een en ander behorende niet voor bewoning bestemde gebouwen en bouwwerken, geen gebouwen zijnde.

Het is dus niet mogelijk om binnen deze bestemming woningen te realiseren. Om onderhavig plan juridisch-planologisch mogelijk te maken is dus een nieuw bestemmingsplan noodzakelijk. Onderhavig document geeft hier invulling aan.

|  |  |  |  |  |  |  |  |  |  |  |  |  |  |  |  |  |  | : Plangrens |  |  |  |  |  |
|--|--|--|--|--|--|--|--|--|--|--|--|--|--|--|--|--|--|-------------|--|--|--|--|--|
|  |  |  |  |  |  |  |  |  |  |  |  |  |  |  |  |  |  |             |  |  |  |  |  |
|  |  |  |  |  |  |  |  |  |  |  |  |  |  |  |  |  |  |             |  |  |  |  |  |

Figuur 1.2: Uitsnede bestemmingsplan 'Hardinxveld-Giessendam, bebouwd gebied'

# **1.4 Leeswijzer**

Na dit inleidende hoofdstuk volgt hoofdstuk 2 waarin een beschrijving van het plan is opgenomen. De daaropvolgende hoofdstukken vormen de verantwoording van de ontwikkeling die dit bestemmingsplan mogelijk maakt. In hoofdstuk 3 wordt het Rijks-, provinciaal-, regionaal- en gemeentelijk beleid beschreven. In hoofdstuk 4 wordt inzicht gegeven in diverse planologische aspecten die van belang zijn voor het voorliggende bestemmingsplan. In hoofdstuk 5 is de juridische toelichting op de planopzet gegeven. In het laatste hoofdstuk komt de financiële en maatschappelijke uitvoerbaarheid aan de orde.

# **2. PLANBESCHRIJVING**

De Parallelweg is een karakteristiek, beeldbepalend lint in de gemeente. Een 'lint' is een lijnvormig bebouwingspatroon langs wegen, water of dijken met een sterke relatie tot het omliggende landschap. Karaktereigenschap van linten is, dat de bebouwing zich geleidelijk en over vele jaren heeft ontwikkeld waardoor de historie erin is af te lezen. Bepalend voor de ruimtelijke kwaliteit van het lint is een bepaalde (maximale) korrelgrootte van bebouwing, een typisch profiel met beperkte bandbreedte in de positie van bebouwing ten opzichte van de weg, transparantie tussen de bebouwing waardoor het achterliggend landschap ervaarbaar is en een bebouwingsopzet en -typologie die in lijn is met het ontstane (historische) patroon.

De kavel Parallelweg 101 (de meest westelijk gelegen kavel op afbeelding 2.1), het aangrenzende oostelijk gelegen perceel en het perceel ten oosten van de toegangsweg richting de volkstuinen vallen binnen het bestaand stads- dorpsgebied. Binnen dit gebied heeft de bebouwing een bepaalde kwaliteit, schaal en maat. De kaprichting van de woningen is wisselend.

Figuur 2.1: Huidige situatie plangebied in beeld

In mei 2017 is de richtlijn ontwikkelingsmogelijkheden Parallelweg voor de gemeente Hardinxveld-Giessendam opgesteld. Hierin staat onder meer een stedenbouwkundig advies inzake de ontwikkeling van kavels vanaf Parallelweg 101 tot aan kavel Parallelweg 104. Dit advies gaat uit van de bouw van vier vrijstaande woningen. Eén van deze woningen zou gebouwd worden op de meest westelijk gelegen kavel Parallelweg 101 met handhaving van het bestaande pand. Inmiddels heeft de initiatiefnemer besloten om ook de huidige aanwezige woning op dit perceel te verplaatsen. Dit leidt tot minder zichtbelemmering vanaf de Parallelweg naar het achterliggende gebied en is daarmee in principe passend binnen de ruimtelijke opzet van het lint en de richtlijn 2017. Dit geldt ook voor de bouw van 3 vrijstaande woningen ten oosten van dit perceel. Deze waren al als zodanig geprojecteerd in de richtlijn. In totaal worden met dit bestemmingsplan dus 5 woningen toegestaan in het plangebied.

Een weergave van de huidige situatie van het plangebied en omgeving is weergegeven in figuur 2.1.

De omvang en globale positionering van de panden zijn in figuur 2.2 als schets weergegeven.

Figuur 2.2: Toekomstige woningen Parallelweg 101-104

### **Huidige en toekomstige situatie per kavel**

### Kavel A:

In de huidige situatie staat op deze kavel een vrijstaande woning met een poel in de achtertuin. Voor deze woning is in het vigerende bestemmingsplan een bouwvlak opgenomen van circa 26 meter breed en 15 meter diep (390 m2 ). Dit bouwvlak mag volgens de vigerende bouwregels voor 100% bebouwd worden, waarbij rekening gehouden moet worden met een maximale goothoogte van 6 meter en een maximale bouwhoogte van 10 meter.

In de toekomstige situatie zal deze woning gesloopt worden en zullen twee nieuwe vrijstaande woningen gerealiseerd worden. De bebouwingsopzet van de meest westelijke woning van de twee kan worden gekarakteriseerd als een samengesteld hoofdvolume met dubbele, parallelle dwarskap met een maximale goothoogte van 6 meter en een maximale nokhoogte van 10 meter. Ter weerszijden van het hoofdvolume liggen eenlaagse aanbouwen met een maximale bouwhoogte van 4 meter. Het bouwvlak heeft een oppervlakte van circa 500 m2 . De bestaande poel in de achtertuin kan worden vergroot ten behoeve van waterberging. De parkeerbehoefte voor dit perceel wordt op eigen terrein opgelost. De ontsluiting zal niet veranderen ten opzichte van de huidige situatie. De twee woning die op kavel A wordt toegevoegd krijgt een oppervlakte van circa 105 m2 (7x15m), een maximale goothoogte van 6 meter en een maximale bouwhoogte van 10 meter.

### Kavel B:

In de huidige situatie ligt deze kavel geheel braak en wordt aan de westzijde begrensd door de naastgelegen sloot. Het perceel wordt ontsloten via een bruggetje over de watergang aan de noordzijde.

In de toekomstige situatie zal een vrijstaande woning met een kaprichting dwars op de weg op dit perceel gerealiseerd worden. De bestaande kavel wordt met 3 meter verbreed aan de oostzijde en ter plaatse van de erfgrens zal een smalle watergang gerealiseerd worden ten behoeve van onder andere waterberging. De woning op dit perceel krijgt een voorgevelbreedte van 7 meter, een diepte van 15 meter en wordt gerealiseerd op 3 meter van de zijdelingse perceelsgrenzen. Op deze manier past het initiatief in de ruimtelijke opzet van het lint en is er voldoende afstand tot belendende percelen. Het bouwvlak krijgt een oppervlakte van circa 105 m2 . De parkeerbehoefte zal op eigen terrein gerealiseerd worden. Het belendende perceel wordt ontsloten via bestaande toegangsweg.

### Kavel C:

Deze kavel is in eigendom van de gemeente Hardinxveld-Giessendam en is in de huidige situatie geheel onverhard. Aan de oostzijde van het perceel ligt een bestaande ontsluitingsweg met naastgelegen bomenrij.

In de toekomstige situatie zal een vrijstaande woning met een kaprichting dwars op de weg op dit perceel gerealiseerd worden. Een dergelijke kaprichting past bij het beeldbepalende karakteristiek van het bebouwingslint. Aan de westzijde zal het perceel met 3 meter worden verkleind ten behoeve van de woning op kavel B. Daarnaast wordt er een smalle watergang gerealiseerd op de nieuwe erfgrens. De woning krijgt een bouwvlak van ruim 8 meter breed en 15 meter diep. Het bouwvlak krijgt een oppervlakte van circa 122 m2 . De parkeerbehoefte zal op eigen terrein gerealiseerd worden. Het belendende perceel wordt ontsloten via bestaande toegangsweg.

### Kavel D:

In de huidige situatie wordt dit kavel gebruikt als volkstuin. De kavel is geheel onverhard en wordt aan de westzijde begrensd door de naastgelegen sloot. Het perceel kan bereikt worden via de loopplank over de sloot aan de westzijde aansluitend op de bestaande weg.

In de toekomstige situatie zal een vrijstaande woning met een kaprichting dwars op de weg op dit perceel gerealiseerd worden. Concreet betreft het een bouwvlak van 7 meter breed en 15 meter diep, met een goothoogte van maximaal 3 meter en een maximale nokhoogte van 9 meter. Het bouwvlak heeft een oppervlakte van circa 120 m2 . De parkeerbehoefte zal op eigen terrein gerealiseerd worden. Het belendende perceel wordt ontsloten via een nieuw aan te leggen bruggetje over de watergang aan de westzijde van het perceel. Dit bruggetje zal aansluiten op de bestaande weg van kavel C.

# **3. BELEIDSKADER**

In dit hoofdstuk wordt het beleidskader dat relevant is voor het plan toegelicht en wordt het plan hieraan getoetst. Er is sprake van een doorwerking van beleid dat is vastgesteld op verschillende niveaus van bestuur.

# **3.1 Rijksbeleid**

### **3.1.1 Structuurvisie Infrastructuur en Ruimte (SVIR)**

In de Structuurvisie Infrastructuur en Ruimte, vastgesteld op 13 maart 2012, staan de plannen van de rijksoverheid ten aanzien van aspecten op het gebied van ruimte en mobiliteit. Het Rijk streeft naar een concurrerend, bereikbaar, leefbaar en veilig Nederland. Om dit te kunnen bewerkstelligen laat het Rijk de ruimtelijke ordening meer over aan de decentrale overheden (provincie en gemeenten) en komt de gebruiker centraal te staan. Tevens werkt het Rijk aan een eenvoudigere regelgeving. Hierdoor neemt de bestuurlijke drukte af en ontstaat er ruimte voor regionaal maatwerk.

Het Rijk blijft verantwoordelijk voor het systeem van ruimtelijke ordening. Daarnaast kan een rijksverantwoordelijkheid aan de orde zijn indien:

- een onderwerp nationale baten en/of lasten heeft en de doorzettingsmacht van provincies en gemeenten overstijgt, bijvoorbeeld het reserveren van ruimte voor militaire activiteiten en het stellen van opgaven in de stedelijke regio's rondom de mainports, brainports, greenports en valleys;
- over een onderwerp internationale verplichtingen of afspraken zijn aangegaan, bijvoorbeeld het stimuleren van biodiversiteit, duurzame energie, watersysteemherstel of het beschermen van werelderfgoed;
- een onderwerp provincie- of landsgrensoverschrijdend is en ofwel een hoog afwentelrisico kent ofwel in beheer bij het Rijk is. Bij dit laatste gaat het bijvoorbeeld om de hoofdnetten van weg, spoor, water en energie, maar ook de bescherming van gezondheid van inwoners is op rijksniveau relevant.

Het Rijk kiest drie doelen om Nederland concurrerend, bereikbaar, leefbaar en veilig te houden voor de middellange termijn (2028):

- het vergroten van de concurrentiekracht van Nederland door het versterken van de ruimtelijk-economische structuur van Nederland;
- het verbeteren en ruimtelijk zeker stellen van de bereikbaarheid waarbij de gebruiker voorop staat;
- het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Het Rijk kiest voor een selectievere inzet van rijksbeleid en heeft daarom uit bovenstaande drie doelen slechts dertien nationale belangen naar voren laten komen. Voor die belangen is het Rijk verantwoordelijk en wil het resultaten boeken. Buiten deze belangen hebben decentrale overheden beleidsvrijheid. De dertien belangen van het Rijk zijn:

- een excellent ruimtelijk-economische structuur van Nederland door een aantrekkelijk vestigingsklimaat in en goede internationale bereikbaarheid van de stedelijke regio's met een concentratie van topsectoren;
- ruimte voor het hoofdnetwerk voor (duurzame) energievoorziening en energietransitie;
- ruimte voor het hoofdnetwerk voor vervoer van (gevaarlijke) stoffen via buisleidingen;
- efficiënt gebruik van de ondergrond;
- een robuust hoofdnet van wegen, spoorwegen en vaarwegen rondom en tussen de belangrijkste stedelijke regio's inclusief de achterlandverbindingen;
- betere benutting van de capaciteit van het bestaande mobiliteitssysteem;
- het instandhouden van het hoofdnet van wegen, spoorwegen en vaarwegen om het functioneren van het mobiliteitssysteem te waarborgen;
- verbeteren van de milieukwaliteit (lucht, bodem, water) en bescherming tegen geluidsoverlast en externe veiligheidsrisico's;
- ruimte voor waterveiligheid en duurzame zoetwatervoorzieningen en kaders voor klimaatbestendige stedelijke (her)ontwikkeling;
- ruimte voor behoud en versterking van (inter)nationale unieke cultuurhistorische en natuurlijke kwaliteiten;
- ruimte voor een nationaal netwerk van natuur voor het overleven en ontwikkelen van flora- en faunasoorten;
- ruimte voor militaire terreinen en activiteiten;
- zorgvuldige afweging en transparante besluitvorming bij alle ruimtelijke en infrastructurele besluiten.

### *Conclusie*

De ontwikkelingen die met onderhavige plan mogelijk gemaakt worden hebben geen nationaal belang. De SVIR zal dus ook geen invloed hebben op onderhavig plan.

### **3.1.2 Besluit algemene regels ruimtelijke ordening (Barro)**

Structuurvisies hebben geen bindende werking voor andere overheden dan de overheid die de visie heeft vastgesteld. De nationale belangen uit de SVIR die juridische borging vragen, zijn geborgd in het Barro. Het Barro is gericht op doorwerking van nationale belangen in gemeentelijke bestemmingsplannen en zorgt voor sturing en helderheid van deze belangen vooraf.

### *Conclusie*

De ontwikkelingen die met onderhavige plan mogelijk gemaakt worden hebben geen nationaal belang. Het Barro zal dus ook geen invloed hebben op onderhavig plan.

### **3.1.3 Ladder voor duurzame verstedelijking**

Om zorgvuldig ruimtegebruik te bevorderen is per 1 oktober 2012 de ladder voor duurzame verstedelijking in het Besluit ruimtelijke ordening (artikel 3.1.6 Bro) opgenomen. De ladder ziet toe op een zorgvuldige afweging en transparante besluitvorming bij alle ruimtelijke en infrastructurele besluiten. De ladder is een motiveringsinstrument dat verplicht moet worden toegepast bij elk ruimtelijk besluit dat een 'nieuwe stedelijke ontwikkeling' mogelijk maakt. Wat er onder een nieuwe stedelijke ontwikkeling wordt verstaan, is in artikel 1.1.1 Bro bepaald: *"De ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen."* Uit de jurisprudentie komt naar voren dat het wel een nieuwe stedelijke ontwikkeling van enige omvang moet zijn.1

 1 O.a. ABRS 1 juni 2016 [(ECLI:NL:RVS:2016:1503)](https://www.raadvanstate.nl/uitspraken/zoeken-in-uitspraken/tekst-uitspraak.html?id=87867&summary_only=&q=201503801%2F1%2FR2), ABRS 18 februari 2015 [(ECLI:NL:RVS:2015:428)](https://www.raadvanstate.nl/uitspraken/zoeken-in-uitspraken/tekst-uitspraak.html?id=82710&summary_only=&q=ECLI%3ANL%3ARVS%3A2015%3A428) en ABRS 24 augustus 2016 [(ECLI:NL:RVS:2016:2319)](https://www.raadvanstate.nl/uitspraken/zoeken-in-uitspraken/tekst-uitspraak.html?id=88704&summary_only=&q=ECLI%3ANL%3ARVS%3A2016%3A2319).

Per 1 juli 2017 is een gewijzigde Ladder in werking getreden. Hierin is de tekst van de Ladder teruggebracht naar de essentie, namelijk de noodzaak om aan te geven dat de voorgenomen nieuwe stedelijke ontwikkeling voorziet in een behoefte plus een motivering indien de stedelijke ontwikkeling niet binnen bestaand stedelijk gebied kan worden gerealiseerd: "De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien." (artikel 3.1.6 lid 2 Bro).

### *Conclusie*

Bij onderhavig plan worden vijf woningen mogelijk gemaakt. Aangezien de omvang erg beperkt is, is er geen sprake van een stedelijke ontwikkeling in de zin van het Besluit ruimtelijke ordening. Om deze reden is de ladder van duurzame verstedelijking niet van toepassing op onderhavig plan.

### **3.2 Provinciaal beleid**

### **3.2.1 Visie Ruimte en Mobiliteit**

Op 19 januari 2018 is door Provinciale Staten van Zuid-Holland de Visie Ruimte en Mobiliteit geconsolideerd. In de visie is het provinciale ruimtelijke ordeningsbeleid en het mobiliteitsbeleid vastgelegd. In de visie staan vier rode draden centraal:

- 1. het beter benutten en opwaarderen van bestaande netwerken en bebouwde gebieden;
- 2. het vergroten van de agglomeratie;
- 3. het verbeteren van de ruimtelijke kwaliteit;
- 4. het bevorderen van de transitie naar een water en energie-efficiënte samenleving.

De provincie Zuid-Holland wil de groei van de bevolking, de mobiliteit en de economische activiteit hoofdzakelijk opvangen in de bestaande netwerken en bebouwde gebieden.

Figuur 3.1: Ligging plangebied in bestaande bebouwde ruimte (Visie Ruimte en Mobiliteit Zuid-Holland)

Op het tabblad 'Beter benutten bebouwde ruimte' bevindt het plangebied zich in de bestaande bebouwde ruimte. Onder "bebouwde ruimte" wordt het stelsel verstaan van de stedelijke agglomeratie, het systeem van kernen en linten en het logistiek-industrieel systeem. De provincie wil de bebouwde ruimte beter benutten. Tegelijkertijd is er het streven om de leefkwaliteit van die bebouwde ruimte te verbeteren. Beter benutten van de bebouwde ruimte krijgt ruimtelijk invulling door verdichting, herstructurering en binnenstedelijke transformatie. De provincie wil de realisatie van woningen zo veel mogelijk binnen de 'bebouwde ruimte' houden.

### *Conclusie*

Onderhavig plan is niet strijdig met de belangen uit de Visie ruimte en mobiliteit.

### **3.2.2 Verordening Ruimte**

De Verordening Ruimte Zuid-Holland (geconsolideerd d.d. 19 januari 2018) is gemaakt in samenhang met de Visie ruimte en mobiliteit en het Programma ruimte. De visie bevat de hoofdzaken van het ruimtelijk beleid en het mobiliteitsbeleid van de provincie Zuid-Holland. Het ruimtelijk beleid is uitgewerkt in het Programma ruimte. De verordening is vastgesteld met het oogmerk van juridische doorwerking van een deel van het ruimtelijk beleid en bevat daarom regels voor bestemmingsplannen en daarmee gelijkgestelde ruimtelijke plannen.

In de Verordening Ruimte zijn geen directe ambities beschreven voor onderhavig plangebied. Dit plan voorziet in de toevoeging van 3 woningen binnen het bestaand stedelijk gebied, waardoor onbebouwde grond wordt benut volgens de wensen van de provincie. De ontwikkeling voorziet niet in een nieuwe stedelijke ontwikkeling. Hierdoor is onderhavig plan in lijn met de regels van de Verordening Ruimte.

### *Ladder voor duurzame verstedelijking*

Gezien de ligging binnen het bestaand stedelijk gebied en de toevoeging van slechts 4 woningen geldt voor onderhavig plan geen plicht voor het doorlopen van de ladder voor duurzame verstedelijking.

Het plan is in lijn met het provinciale beleid.

## **3.3 Gemeentelijk beleid**

### **3.3.1 Structuurvisie Hardinxveld-Giessendam**

De gemeente Hardinxveld-Giessendam heeft op 19 januari 2015 de 'Structuurvisie Hardinxveld-Giessendam' vastgesteld. In deze structuurvisie laten de burgemeester en wethouders zien hoe zij de toekomstige inrichting van de gemeente zien. Onderdeel van deze structuurvisie is de structurenkaart. Een uitsnede van deze kaart ter plaatse van het plangebied is weergegeven in figuur 3.2.

Op de kaart is te zien dat het plangebied binnen de structuren 'Landbouwgebied', 'Wijken en buurten' en 'Sportveld' ligt.

Figuur 3.2: Uitsnede structuurvisie Hardinxveld-Giessendam (plangebied rood omrand)

### *Landbouwgebied*

Het grootste deel van het plangebied is aangeduid als 'Landbouwgebied'. De gemeente Hardinxveld-Giessendam heeft deze structuur opgenomen op deze locatie, omdat in de huidige situatie een volkstuin aanwezig is in dit deel van het plangebied. Echter blijkt uit onderstaande tabel, met hierin het uitvoeringsschema van de gemeente, dat de gemeente geen maatregelen of initiatieven heeft voor het landbouwgebied. Daarnaast is te zien dat de gemeente wil inzetten op inbreidingslocaties voor woningen. Onderhavig plangebied ligt binnen de bebouwde kom en in een lint van vele woningen. De nieuwe woningen die met onderhavig plan mogelijk worden gemaakt geven invulling aan een ontbrekend stuk van deze lintbebouwing. Hiermee is het plan in lijn met de wensen van de gemeente die zijn beschreven in het uitvoeringsschema.

| THEMA                 | MAATREGEL                                                                                                                                           | (Bestuurlijke)<br>PRIORITET | INITIATIEFNEMER | VERWACHT<br>FINANCIEEL<br>RESULTAAT |
|-----------------------|-----------------------------------------------------------------------------------------------------------------------------------------------------|-----------------------------|-----------------|-------------------------------------|
| Bodem                 |                                                                                                                                                     |                             |                 |                                     |
| Landschap             | Groene inpassing Bedrijventerrein 't Oog                                                                                                            | Hoog                        | Gemeente        | -                                   |
| Natuur                | --                                                                                                                                                  |                             |                 |                                     |
| Landbouw              | --                                                                                                                                                  |                             |                 |                                     |
| Water                 | Waterberging 't Oog (i.r.t. De Blauwe Zoom)                                                                                                         | Laag                        | Gemeente        |                                     |
| Infrastructuur<br>en  | Tunnel onder Merwede-Lingelijn richting 't Oog                                                                                                      | Laag                        | Gemeente        |                                     |
| bereikbaarheid        | Ophef barrièrewerking A15                                                                                                                           | Laag                        | Rijk            | -                                   |
|                       | Verbetering bestaande infra: Nieuweweg                                                                                                              | Hoog                        | Gemeente        | -                                   |
|                       | Investering wandel- en fietspadennetwerk                                                                                                            | Laag                        | Gemeente        | -                                   |
|                       | Verplaatsen/aanpassen aanlegsteiger voetveer naar gemeentehaven, rekening houden met<br>watertaxi, -bus. In combinatie met verbinding naar De Buurt | Midden                      | Gemeente        |                                     |
| Wonen                 | IJzergieterij                                                                                                                                       | Midden                      | Derden          | +                                   |
|                       | 't Oog, extensieve bebouwing                                                                                                                        | Laag                        | Derden          | +                                   |
|                       | Inbreidingslocaties                                                                                                                                 | Midden                      | Derden          | +/-                                 |
|                       | Concrete inbreidingslocatie: Herinrichting Uranusstraat (locatie 't Fort)                                                                           | Midden                      | Gemeente/derden |                                     |
| Werkgelegenheid       | Nieuw te ontwikkelen bedrijventerrein 't Oog                                                                                                        | Hoog                        | Gemeente/derden | +                                   |
|                       | Nieuw te ontwikkelen bedrijventerrein De Blauwe Zoom (loopt)                                                                                        | Hoog                        | Gemeente        | +                                   |
|                       | Verbetering uitbreidingsmogelijkheden en vestigingsfactoren watergebonden bedrijven                                                                 | Midden                      | Derden          | +                                   |
| Voorzieningen         | Voorzieningenniveau Boven-Hardinxveld, scholen en sportvoorzieningen                                                                                | Hoog                        | Gemeente        | +1-                                 |
| Recreatie en toerisme | Vrijkomende saneringslocaties (Rijk)                                                                                                                | Midden                      | Gemeente        | +/-                                 |
|                       | Merwedeboulevard (recreatie + horeca, relatie met Uzergieterij)                                                                                     | Midden                      | Gemeente/derden |                                     |

Figuur 3.3: Uitvoeringsschema gemeente Hardinxveld-Giessendam (bron: Structuurvisie Hardinxveld-Giessendam)

### *Wijken buurten*

De structuur 'Wijken en buurten' is gelegen aan de oostzijde van het plangebied. Eén van de woningen die met onderhavig plan wordt mogelijk gemaakt zal binnen deze structuur gerealiseerd worden. Binnen deze structuur wil de gemeente de woningvraag opvangen. Dit onderdeel zal dus geen belemmeringen hebben voor de ontwikkeling van onderhavig plan.

### *Sportveld*

De structuur 'Sportveld' is voornamelijk gelegen op de bestaande sportvelden van de Korfbalvereniging 'Vriendenschaar', Voetbalvereniging Hardinxveld en het openbaar zwembad 'De Duikelaar'. Er zijn geen plannen om deze sportaccommodaties uit te breiden richting het noorden/richting het plangebied. Onderhavig plan maakt daarnaast geen ontwikkelingen mogelijk die betrekking hebben op het deel van het plangebied dat is aangeduid als 'Sportveld'.

### *Conclusie*

De ontwikkeling van de Parallelweg 101-104 die met onderhavig plan mogelijk wordt gemaakt is in lijn met de uitgangspunten uit de Structuurvisie van de gemeente Hardinxveld-Giessendam.

### **3.3.2 Nota Wonen 2012-2022 gemeente Hardinxveld-Giessendam**

Op 23 februari 2012 heeft de gemeente Hardinxveld-Giessendam de Nota Wonen 2012-2022 vastgesteld.

De Nota Wonen 2012-2022:

- is bedoeld om een zo actueel mogelijk woonbeleid te formuleren;
- geeft inzicht in ontwikkelingen en trends op de lokale woningmarkt;
- *formuleert ambities voor het woonbeleid voor de periode 2012-2022;*
- bevat een (flexibel) bouwprogramma;
- bevat een uitvoeringsparagraaf, waarin de doelen SMART worden geformuleerd;
- besteedt integraal aandacht aan wonen, welzijn en zorg;
- is een toetsingskader voor projecten;
- *fungeert als basis voor de op te stellen structuurvisie en de nieuwe prestatieafspraken met Omnivera;*
- maakt het mogelijk dat de Nota Wonen jaarlijks eenvoudig kan worden geactualiseerd.

Het gewenste beeld voor de gemeente Hardinxveld-Giessendam op het gebied van wonen wordt als volgt geformuleerd:

*Hardinxveld-Giessendam is in 2022 een gemeente die voorziet in de behoefte van de lokale bevolking. De gemeente staat ook open voor de opvang van de behoefte van de gemeenten in de regio die hun lokale behoefte onvoldoende kunnen opvangen. Met de hulp van Omnivera worden de bijzondere doelgroepen adequaat gehuisvest. Dit betekent dat ook de minder krachtige doelgroepen, die niet zelfstandig in goede huisvesting kunnen voorzien, veilig en prettig in de gemeente kunnen wonen. Door een groter aanbod van betaalbare woningen is het voor jongeren en jonge gezinnen die dat willen, mogelijk om in de gemeente te (blijven) wonen. De beperking van het vertrek van deze groepen uit de gemeente heeft geleid tot meer draagvlak voor de voorzieningen. De beide kernen van de gemeente zijn leefbaar omdat de gemeente oog heeft voor duurzaamheid en leefbaarheid van de kernen.*

De nieuwbouw van woningen is een belangrijk instrument om de knelpunten van de diverse groepen te verminderen. Het woningbouwprogramma voor de komende vijf jaar wordt als volgt vastgesteld:

- De omvang bedraagt gemiddeld per jaar tussen de 50 en 100 woningen. De ondergrens vloeit voort uit Primos 2009. De argumenten voor de bovengrens zijn:
	- o voorsorteren op een mogelijk tekort aan woningbouwmogelijkheden van de gemeente Sliedrecht;
	- o het eventueel aantrekken van de woningmarkt;
	- o het eventueel huisvesten van arbeidsmigranten, na het vaststellen van de behoefte;
	- o mogelijkheden die worden geboden in de provinciale structuurvisie en de positie van Hardinxveld-Giessendam in de structuurvisie;
- Van dit totale programma behoren tussen de 30 woningen (bij het totaal van 50 woningen) en 50 woningen (bij het totaal van 100 woningen) tot de sociale sector;
- Binnen de sociale sector zijn de huurwoningen en (goedkope) koopwoningen uitwisselbaar;
- Het percentage meergezinswoningen bedraagt maximaal 20%16. Deze woningen worden vooral gebouwd in de woonzorgzones.

Het jaarlijkse woningbouwprogramma van de gemeente Hardinxveld-Giessendam ziet er dus als volgt uit:

| Sector  | Minimum | Maximum |
|---------|---------|---------|
| Sociaal | 30      | 50      |
| Markt   | 20      | 50      |
| Totaal  | 50      | 100     |

Figuur 3.4: Jaarlijks woningbouwprogramma

### *Conclusie*

In de Nota Wonen wordt de invulling van de Parallelweg niet direct genoemd. Wel kan de inbreidingslocatie tussen de Parallelweg 101 en 104 worden gebruikt om de woningbouwbehoefte voor een deel op te lossen. De gemeente wil namelijk jaarlijks zo'n 100 woningen realiseren. De ontwikkeling die met onderhavig plan wordt mogelijk gemaakt geeft hier voor een deel invulling aan. Hiermee is het plan in lijn met de uitgangspunten van de Nota Wonen 2012-2022 van de gemeente Hardinxveld-Giessendam.

# **4. OMGEVINGSASPECTEN**

In dit hoofdstuk worden de diverse relevante omgevingsaspecten aangehaald en wordt het plan hieraan getoetst.

# **4.1 Verkeer en parkeren**

### **4.1.1 Toetsingskader**

Op 8 mei 2012 is in opdracht van de gemeente Hardinxveld-Giessendam het 'Verkeer- en Vervoersplan 2012-2022' opgesteld. Hierin is o.a. de ontstaansgeschiedenis en de huidige situatie van het verkeer in de gemeente beschreven, maar ook de ambities, het programma en het beleid van de gemeente Hardinxveld-Giessendam op het gebied van verkeer en parkeren.

In dit verkeer- en vervoersplan is geen beleid opgenomen wat specifiek betrekking heeft op onderhavig plangebied. Wel zal bij alle ruimtelijke ontwikkelingen gekeken moeten worden wat dit voor invloed kan hebben op de verkeersdrukte op de ontsluitingswegen en of voldaan kan worden aan de parkeernorm.

In het GVVP is opgenomen, dat de actuele parkeernormen moeten worden gehanteerd conform de CROW publicatie 317 'Kencijfers parkeren en verkeersgeneratie'. Voor woningen gelegen in 'weinig stedelijk gebied' c.q. 'buitengebied' geldt een parkeernorm van 2.8 parkeerplaats per vrijstaande woning.

In het verkeer- en vervoersplan zijn geen kengetallen opgenomen voor de verkeersgeneratie van een bepaalde functie. Om te weten te komen wat de toename van het verkeer zal zijn door onderhavige ontwikkeling wordt gebruik gemaakt van de CROW-tool.

### **4.1.2 Onderzoek**

### *Verkeer*

In de huidige situatie is binnen de grenzen van het plangebied één vrijstaande woning toegestaan. In de nieuwe situatie worden dit vijf vrijstaande woningen. Om te weten te komen wat de toename van het verkeer zal zijn door onderhavige ontwikkeling is gebruik gemaakt van de CROW-tool. Hierbij zijn de volgende gegevens ingevoerd:

Huidige situatie:

- Hoofdgroep: wonen
- Type: koop, vrijstaand
- Hoeveelheid: 1 woning
- Gemeente: Hardinxveld-Giessendam
- Ligging: rest bebouwde kom

Nieuwe situatie:

- Hoofdgroep: wonen
- Type: koop, vrijstaand
- Hoeveelheid: 5 woningen
- Gemeente: Hardinxveld-Giessendam
- Ligging: buitengebied

Het resultaat wat hieruit volgt is in de tabel hieronder weergegeven.

| Situatie               | Verkeergeneratie<br>(gem. weekdag) |
|------------------------|------------------------------------|
| Huidige situatie:      |                                    |
| 1 vrijstaande woning   | 8.6 mvt/etmaal                     |
| Toekomstige situatie:  |                                    |
| 5 vrijstaande woningen | 43 mvt/etmaal                      |
| Toename                | 34.4 mvt/etmaal                    |

De ontwikkeling die met onderhavig plan mogelijk wordt gemaakt zal dus zorgen voor een toename van circa 34 motorvoertuigen per etmaal. De Parallelweg is een erftoegangsweg en geen onderdeel van de hoofdontsluiting van en naar Boven-Hardinxveld. Een toename van 34 mvt/etmaal zal niet tot nauwelijks merkbaar zijn. De toename is zo beperkt dat geen maatregelen aan de weg getroffen hoeven worden.

### *Parkeren*

Om te weten te komen wat de toename van het aantal benodigde parkeerplaatsen zal zijn is gekeken naar de parkeernormen van de gemeente Hardinxveld-Giessendam. De toename is in de tabel hieronder weergegeven.

| Situatie              | Benodigde aantal<br>parkeerplaatsen (pp) |
|-----------------------|------------------------------------------|
| Huidige situatie:     |                                          |
| 1 woning              | 2.8 pp (afgerond 3)                      |
| Toekomstige situatie: |                                          |
| 4 woningen            | 14 pp                                    |
|                       |                                          |

Om aan de parkeernormen van de gemeente te voldoen zullen er in de toekomstige situatie 14 parkeerplaatsen noodzakelijk zijn voor de vijf woningen. Op het eigen terrein zal voldoende ruimte beschikbaar zijn om in deze parkeerplaatsen te voorzien.

### **4.1.3 Conclusie**

Het aspect 'verkeer en parkeren' zal niet voor belemmeringen zorgen.

# **4.2 Geluid**

### **4.2.1 Toetsingskader**

### *Wegverkeer*

Op basis van de Wet geluidhinder (artikel 77 Wgh) dient bij een bestemmingsplan een akoestisch onderzoek te worden uitgevoerd als het plan mogelijkheden biedt voor:

- de toevoeging van een nieuwe woning of andere geluidsgevoelige functie binnen de zone van een weg;
- de aanleg van een nieuwe weg;
- de reconstructie van een bestaande weg.

De breedte van de zone van een weg is afhankelijk van het aantal rijstroken, het stedelijk gebied en de maximumsnelheid. In een akoestisch onderzoek kunnen wegen waarvoor een maximumsnelheid van 30 km/uur geldt buiten beschouwing worden gelaten.

#### **Tabel Breedte geluidszones langs wegen**

|                         | Aantal rijstroken | Zone breedte |
|-------------------------|-------------------|--------------|
| Stedelijk gebied        | 1 of 2            | 200 meter    |
|                         | 3 of meer         | 350 meter    |
| Buiten stedelijk gebied | 1 of 2            | 250 meter    |
|                         | 3 of 4            | 400 meter    |
|                         | 5 of meer         | 600 meter    |

In de Wgh zijn grenswaarden opgenomen met betrekking tot de geluidbelasting op de gevels van woningen en andere geluidgevoelige bestemmingen. De voorkeursgrenswaarde voor de geluidbelasting op de gevel is 48 dB en mag in principe niet worden overschreden. Onder bepaalde voorwaarden, als maatregelen onvoldoende doeltreffend zijn en het voldoen aan de grenswaarden onoverkomelijke bezwaren ontmoet van landschappelijke, stedenbouwkundige of financiële aard, mag de geluidbelasting hoger zijn dan de voorkeursgrenswaarde. Hiervoor dient middels een ontheffing een hogere waarde te worden vastgesteld.

#### **Tabel Maximale ontheffingswaarden**

| Situatie         |                                           | Maximale ontheffings<br>waarde | Artikel               |
|------------------|-------------------------------------------|--------------------------------|-----------------------|
| Stedelijk gebied |                                           |                                |                       |
|                 | Nieuwe woningen                           | 63 dB                          | Artikel 83, lid 2 Wgh |
|                 | Vervangende nieuwbouw                     | 68 dB                          | Artikel 83, lid 5 Wgh |
|                  | Buiten stedelijk gebied                   |                                |                       |
|                 | Nieuwe woningen                           | 53 dB                          | Artikel 83, lid 1 Wgh |
|                 | Agrarische bedrijfsbebouwing              | 58 dB                          | Artikel 83, lid 4 Wgh |
|                 | Vervangende nieuwbouw                     | 58 dB                          | Artikel 83, lid 7 Wgh |
|                 | Vervangende nieuwbouw* binnen de zone van | 63 dB                          | Artikel 83, lid 6 Wgh |

een autoweg of autosnelweg

*Met dien verstande dat de vervanging niet zal leiden tot een ingrijpende wijziging van de bestaande stedenbouwkundige functie of structuur en een wezenlijke toename van het aantal geluidgehinderden bij toetsing op bouwplanniveau voor ten hoogte 100 woningen.

### *Spoorweglawaai*

De grenswaarden voor railverkeerslawaai zijn vastgelegd in art. 4.9 tot en met 4.12 van het Besluit Geluidhinder (Bgh). Onderstaande tabel geeft hiervan een samenvatting.

| Bestemming                      | Voorkeursgrenswaarde | Hoogst toelaatbare<br>geluidbelasting |  |
|---------------------------------|----------------------|---------------------------------------|--|
| Woning                          | 55 dB                | 68 dB                                 |  |
| Andere geluidgevoelige gebouwen | 53 dB                | 68 dB                                 |  |
| Geluidgevoelige terreinen       | 55 dB                | 63 dB                                 |  |

### **4.2.2 Onderzoek**

### *Wegverkeer*

Er is door De Roever een onderzoek wegverkeerslawaai uitgevoerd voor het plangebied. In deze toelichting worden de belangrijkste conclusies vermeld, voor het gehele onderzoek wordt verwezen naar de bijlagen.

Uit het onderzoek blijkt dat een hogere waarde procedure moet worden gevolgd voor in totaal 30 geveldelen. Maatregelen om de geluidbelasting terug te dringen tot de voorkeursgrenswaarde zijn niet mogelijk of niet gewenst. Er kan op een aantal geveldelen niet voldaan worden aan de hoogst toelaatbare geluidbelasting (53 dB). Voor deze geveldelen zijn maatregelen noodzakelijk.

### Maatregel: dove gevels (9 geveldelen)

Daarbij dient in beschouwing te worden genomen dat de voorgevels van alle 5 de woningen uitgevoerd moeten worden als dove gevel, met uitzondering van de begane grond van woning (bouwvlak) 1, 2, 4 en 5. Dit is niet het geval wanneer de gevel geen scheiding vormt tussen een verblijfsruimte en de buitenlucht.

*Een dove gevel is een bouwkundige constructie zonder te openen delen met een voorgeschreven geluidwering. In de nieuwe gewijzigde Wet geluidhinder mag de dove gevel te openen delen hebben mits deze niet direct grenzen aan een geluidgevoelige ruimte.*

### Bouwbesluit

Aangeraden wordt om bij het definitieve ontwerp van het pand nader te onderzoeken of de karakteristieke geluidwering van de geveldelen waar een gecumuleerde geluidbelasting van 54 dB en hoger voldoet aan de eisen uit het Bouwbesluit 2012. Hierbij kan rekening gehouden worden met een maximale geluidsbelasting van 63 dB (cumulatief). Dit is alleen noodzakelijk als deze geveldelen een scheiding tussen een verblijfsruimte en de buitenlucht vormen.

### *Spoorweglawaai*

Er is door De Roever een onderzoek naar spoorweglawaai uitgevoerd voor het plangebied. In deze toelichting worden de belangrijkste conclusies vermeld, voor het gehele onderzoek wordt verwezen naar de bijlagen.

Uit de berekeningsresultaten blijkt dat de voorkeursgrenswaarde van 55 dB ter plaatse van alle voorgevels van de gewenste woningen en bij enkele zijgevels op een beoordelingshoogte van 4,5 en 7,5 meter wordt overschreden. Ter plaatse van de voorgevels bedraagt de overschrijding maximaal 5 dB en ter plaatse van de zijgevels 2 dB. Ter plaatse van de achtergevels wordt ruim voldaan aan de voorkeursgrenswaarde. De maximaal toelaatbare hogere waarde van 68 dB wordt niet overschreden. Op basis van de onderzoeksresultaten kan gesteld worden dat voor een ruimtelijke procedure een verzoek hogere waarde aangevraagd moet worden.

### **4.2.3 Conclusie**

Er dienen dove gevels gerealiseerd te worden bij de voorgevels van alle 5 de woningen, met uitzondering van de begane grond van woning 1, 2, 4 en 5.

## **4.3 Luchtkwaliteit**

### **4.3.1 Toetsingskader**

De hoofdlijnen voor regelgeving rondom luchtkwaliteitseisen staan beschreven in de Wet milieubeheer (hoofdstuk 5, titel 5.2 Wm). Hierin zijn grenswaarden opgenomen voor luchtvervuilende stoffen. Voor ruimtelijke projecten zijn fijn stof (PM10 en PM2,5) en stikstofdioxide (NO2) de belangrijkste stoffen.

Een project is toelaatbaar als aan één van de volgende voorwaarden wordt voldaan:

- er is geen sprake van een feitelijke of dreigende overschrijding van een grenswaarde;
- het project leidt per saldo niet tot een verslechtering van de luchtkwaliteit;
- het project draagt alleen niet in betekenende mate bij aan de luchtverontreiniging;
- het project is opgenomen in het Nationaal Samenwerkingsprogramma Luchtkwaliteit (NSL) of een regionaal programma van maatregelen.

Om te bepalen of een project "niet in betekenende mate" bijdraagt aan de luchtkwaliteit is een algemene maatregel van bestuur 'Niet in betekenende mate' (Besluit NIBM) en een ministeriële regeling NIBM (Regeling NIBM) vastgesteld waarin de uitvoeringsregels zijn vastgelegd. Een project kan in twee situaties NIBM bijdragen aan de luchtkwaliteit:

- het project behoort tot de lijst met categorieën van gevallen (inrichtingen, kantoor- en woningbouwlocaties) die is opgenomen in de Regeling NIBM;
- het project heeft een toename van minder dan 3% van de jaargemiddelde concentratie NO2 en PM10 (1,2μg/m3 ).

### **4.3.2 Onderzoek**

Er is door BRO een NIBM-berekening uitgevoerd, door middel van de 'NIBM-tool' waaruit blijkt of de bijdrage van het extra verkeer 'niet in betekenende mate' is. Het resultaat is hieronder weergegeven:

|                                                                | 2019          |      |  |
|----------------------------------------------------------------|---------------|------|--|
| Extra verkeer als gevolg van het plan                          |               |      |  |
| Extra voertuigbewegingen (weekdaggemiddelde)                   | 34            |      |  |
|                                                                | 0,0%          |      |  |
| Maximale bijdrage extra verkeer                                | NO2 in μg/m3  | 0,02 |  |
|                                                                | PM10 in μg/m3 | 0,01 |  |
| Grens voor "Niet In Betekenende Mate" in μg/m3                 | 1,2           |      |  |
|                                                                | Conclusie     |      |  |
| De bijdrage van het extra verkeer is niet in betekenende mate; |               |      |  |
| geen nader onderzoek nodig                                     |               |      |  |

**Worst-case berekening voor de bijdrage van het extra verkeer als gevolg van een plan op de luchtkwaliteit**

Hieruit kan geconcludeerd worden dat de toename van het verkeer door onderhavig plan niet in betekenende mate bijdraagt aan de luchtkwaliteit en nader onderzoek niet noodzakelijk is. De achtergrondwaarden, zoals terug te vinden in de NSL Monitoringstool, van het dichtstbijzijnde meetpunt (aan de Binnendamseweg, ten noorden van het plangebied) zijn in navolgende tabel opgenomen. Weergegeven zijn de achtergrondwaarden in 2016.

|      | Id     | NO2   | PM10  | PM10 overschrijdingsda | PM2.5 | Jaar |
|------|--------|-------|-------|------------------------|-------|------|
|      |        | μg/m3 | μg/m3 | gen                    | μg/m3 |      |
| Meet | 159481 | 20.2  | 18.2  | 6.4                    | 11.2  | 2016 |
| punt |        |       |       |                        |       |      |
| Norm |        | 40    | 40    | 35                     | 25    |      |

Uit de tabel volgt dat de concentraties NO2, PM10 en PM2,5 ruim beneden de norm liggen. Hieruit kan geconcludeerd worden dat de luchtconcentraties ruim voldoen aan de normering Wet milieubeheer onderdeel luchtkwaliteit (grenswaarde voor stikstofdioxide en fijnstof bedragen 40 microgram per kubieke meter, te bereiken in 2015 resp. in 2012).

### **4.3.3 Conclusie**

Het aspect luchtkwaliteit zal niet voor belemmeringen zorgen.

Figuur 4.1: Resultaat NIBM-tool

# **4.4 Bedrijven en milieuzonering**

### **4.4.1 Toetsingskader**

Onder milieuzonering wordt verstaan het waar nodig zorgen voor een voldoende ruimtelijke scheiding tussen enerzijds bedrijven of overige milieubelastende functies en anderzijds milieugevoelige functies zoals woningen. Bij de planontwikkeling dient rekening te worden gehouden met milieuzonering om de kwaliteit van het woon- en leefmilieu te handhaven en te bevorderen en daarnaast bedrijven voldoende zekerheid te bieden dat zij hun activiteiten duurzaam binnen aanvaardbare voorwaarden kunnen uitvoeren.

### *Richtafstanden*

Bij de milieuzonering wordt gebruik gemaakt van de door de Vereniging van Nederlandse Gemeenten (VNG) opgestelde publicatie 'Bedrijven en milieuzonering'2 . In de publicatie is een lijst opgenomen met bedrijfstypen. Voor de bedrijfstypen zijn indicatieve (richt)afstanden bepaald voor de milieuaspecten geur, stof, geluid en gevaar. De richtafstanden vormen een indicatie van de aanvaardbaarheid in de situatie dat gevoelige functies in de nabijheid van milieubelastende functies worden gesitueerd. Indien bekend is welke activiteiten concreet worden beoogd of aanwezig zijn, kan gemotiveerd worden uitgegaan van de daadwerkelijk te verwachten milieubelasting (in plaats van de richtafstanden).

### *Omgevingstype*

De richtafstanden zijn afgestemd op de omgevingskwaliteit zoals die wordt nagestreefd in een rustige woonwijk of een vergelijkbaar omgevingstype (zoals een rustig buitengebied, een stiltegebied of een natuurgebied). Een rustige woonwijk is een woonwijk die is ingericht volgens het principe van functiescheiding. Afgezien van wijkgebonden voorzieningen komen vrijwel geen andere functies (zoals bedrijven en kantoren) voor. Binnen gemengde gebieden heeft men te maken met milieubelastende en milieugevoelige functies die op korte afstand van elkaar zijn gesitueerd. Direct naast woningen komen andere functies voor zoals winkels, horeca en kleine bedrijven. Voorbeelden van gebieden met functiemenging zijn horecaconcentratiegebieden, stadscentra, winkelcentra en winkelgebieden van dorpskernen, woon-werkgebieden met kleinschalige ambachtelijke bedrijvigheid, gebieden langs stadstoegangswegen met meerdere functies en lintbebouwing in het buitengebied met veel agrarische en andere bedrijvigheid.

## **4.4.2 Onderzoek**

In de huidige situatie heeft het plangebied de bestemmingen 'Wonen' en 'Recreatie – Volkstuin'. In de toekomstige situatie zal de bestemming 'Recreatie – Volkstuin' worden omgevormd tot 'Wonen' ten behoeve van de drie nieuwe woningen die hier gerealiseerd worden. Hierdoor wordt het bestemmingsvlak met de geluidsgevoelige woningen groter. Om deze reden is naar de omliggende bedrijven en de desbetreffende richtafstanden gekeken. De ligging van de bedrijven in de omgeving is weergegeven in figuur 4.2.

 2 'Bedrijven en Milieuzonering', Uitgave VNG, Den Haag, 2009.

Figuur 4.2: Ligging bedrijven in omgeving (plangebied rood omrand)

In totaal zijn er 16 verschillende bedrijfslocaties in de omgeving die milieucontouren kunnen hebben die binnen het plangebied vallen. Deze bedrijven zijn in de navolgende tabel weergegeven. Hierin is de feitelijke functie van het bedrijf genoemd en de milieucategorie van hetgeen wat hier planologisch mogelijk is. Vervolgens is hieraan een minimaal aan te houden afstand gekoppeld en is de daadwerkelijke afstand weergegeven. Onderhavig plangebied valt onder het gemengd gebied, waardoor de milieucontouren met een trap kunnen worden verlaagd. De hoogste milieucontour wordt gevormd door enkele bedrijven op het bedrijventerrein 'Nieuweweg' en de veehouderij aan de Binnendamseweg 64. Het dichtstbijzijnde bedrijf is het agrarische (graasdieren)bedrijf aan de Parallelweg 108 op ongeveer 30 meter. Uit de volgende tabel is af te leiden dat alle milieucontouren onder de daadwerkelijke afstand blijven, met uitzondering van het bedrijf aan de Parallelweg 108.

|    | Inrichting                      | Adres              | Milieucategorie | Min. Afstand* | Daadw. afstand** |
|----|---------------------------------|--------------------|-----------------|---------------|------------------|
| 1  | Caravanstalling                 | Binnendamseweg 84  | 2               | 10            | 600              |
| 2  | Transportbedrijf de Bruijn B.V. | Binnendamseweg 74  | 2               | 10            | 530              |
| 3  | Tuincentrum V.O.F. A. Visser    | Binnendamseweg 64  | 2               | 10            | 310              |
|    | Veehouderij                     | Binnendamseweg 64  | 4.1             | 100           | 340              |
| 4  | Handelsonderneming Primu        | Binnendamseweg 50  | 2               | 10            | 280              |
|    | G.J. van Gardereen Transport    | Binnendamseweg 46b | 2               | 10            | 280              |
| 5  | Boxman / Van Wijk               | Binnendamseweg 26  | 2               | 10            | 340              |
| 6  | Bouwbedrijf Jan Kleppe          | Binnendamseweg 20  | 2               | 10            | 380              |
| 7  | Paardenhouderij                 | Binnendamseweg 18  | 3.1             | 30            | 410              |
| 8  | Opslag                          | Binnendamseweg 4   | 2               | 10            | 560              |
| 9  | Nu Buiten Houthandel            | Giessenzoom 15     | 2               | 10            | 71               |
| 10 | Verhuurbedrijf JM Trailers      | Parallelweg 79     | 2               | 10            | 300              |
| 11 | Groothandel Bongers             | Rijshaak 14        | 3.2             | 50            | 400              |
| 12 | Gemeentewerkplaats              | Schrank 6          | 3.2             | 50            | 275              |
| 13 | Verschillende bedrijven         | Stek / Rijshaak    | 4.1             | 100           | 470              |
| 14 | Verschillende bedrijven         | Houtschelf         | 4.1             | 100           | 410              |
| 15 | Telecommunicatie                | Sluisweg 142       | 3.1             | 30            | 340              |
| 16 | Agrarisch (graasdieren)bedrijf  | Parallelweg 108    | 3.2             | 50            | 30               |

* dit is de minimale afstand in meters in een gemengd gebied

** dit is de daadwerkelijke afstand in meters (naar beneden afgerond)

#### *Parallelweg 108*

Op dit perceel is een agrarisch graasdierenbedrijf aanwezig. Dit type bedrijf valt onder milieucategorie 3.2 en heeft een maximale gecorrigeerde richtafstand van 50 meter. Deze afstand is van toepassing voor het aspect geur. De afstand tussen de gevel van de toekomstige woning (die het dichtst bij dit agrarisch bedrijf gerealiseerd wordt) en de bestemmingsgrens van het agrarisch bedrijf bedraagt circa 30 meter. Hierdoor wordt niet voldaan aan de (gecorrigeerde) richtafstand van 50 meter. Om deze reden dient gekeken te worden naar de daadwerkelijke afstand. In figuur 4.3 is te zien dat op kortere afstand (op 0 meter van de agrarische bestemming) al een geurgevoelige bestemming is gelegen (de woning aan de Parallelweg 104). Deze woning is reeds al bepalend voor de bedrijfsvoering van het agrarische bedrijf. Het onderhavige plan zal dus niet leiden tot (verdere) beperking van de bedrijfsvoering van het betreffende agrarische bedrijf. Op basis hiervan kan worden geconcludeerd dat er sprake is van een acceptabel woon- en leefklimaat en het agrarisch bedrijf niet (verder) in bedrijfsvoering wordt beperkt.

#### *Volkstuinen complex*

De nieuw te bebouwen kavels grenzen dan wel liggen in de nabijheid van een volkstuinencomplex met een parkeerterrein. De volkstuinen worden verhuurd aan particulieren. Het gaat hier om hobbymatig gebruik. Een dergelijk complex is niet opgenomen in de publicatie 'Bedrijven en milieuzonering'. Er zijn dus geen richtlijnen over aan te houden afstanden. Momenteel grenst al een woning aan de volkstuinen. Er zijn geen berichten bekend dat het woonklimaat wordt geschaad door de volkstuinen dan wel de gebruikers van volkstuinen door de nabijheid van de woning beperkt worden in het tuinieren. Gelet op het hobbymatige gebruik en dat er geen klachten bekend zijn over overlast kan geconcludeerd worden dat er sprake is van een acceptabel woon- en leefklimaat. En de tuinders worden onevenredig beperkt in de mogelijkheden om te tuinieren.

### **4.4.3 Conclusie**

Er is sprake van een goed woon- en leefklimaat. En de omliggende bedrijven worden niet beperkt in hun bedrijfsvoering. Het aspect 'bedrijven en milieuzonering' vormt derhalve geen belemmering voor de realisatie van het onderhavige plan.

# **4.5 Kabels en leidingen**

Over de percelen loopt een tracé van een rioolpersleiding. Dit tracé bevindt zich buiten de bouwvlakken van het hoofdgebouw. De bescherming van deze leiding is privaatrechtelijk geregeld via een zakelijk recht overeenkomst.

Voor het overige wordt verwezen naar de volgende paragraaf 4.6 'Externe veiligheid'.

# **4.6 Externe veiligheid**

### **4.6.1 Toetsingskader**

Externe veiligheid beschrijft de risico's die ontstaan als gevolg van de opslag van of handelingen met gevaarlijke stoffen. Dit kan betrekking hebben op inrichtingen (bedrijven) of transportroutes. Op beide categorieën is landelijke wet- en regelgeving van toepassing.

In de landelijke wet- en regelgeving zijn kwaliteitseisen en normen op het gebied van externe veiligheid geformuleerd. Doel is om bepaalde risico's, waaraan burgers in hun leefomgeving worden blootgesteld, tot een aanvaardbaar minimum te beperken. Deze bedoelde risico's hangen vooral samen met:

- activiteiten met gevaarlijke stoffen in inrichtingen;
- transport van gevaarlijke stoffen door buisleidingen;
- transport van gevaarlijke stoffen over de weg, het spoor en het water.

Ook zijn er onder meer landelijke regels voor de opslag en verkoop van vuurwerk. Verder wordt bij de plaatsing van windmolens ook de externe veiligheid in ogenschouw genomen.

De risico's voor externe veiligheid komen tot uitdrukking via het plaatsgebonden risico en het groepsrisico. Het plaatsgebonden risico kan op de kaart worden weergeven met zogeheten risicocontouren: lijnen die punten verbinden met eenzelfde plaatsgebonden risico. Via het plaatsgebonden risico wordt een basisbeschermingsniveau gewaarborgd. Bij het groepsrisico wordt wel beoordeeld hoeveel personen zich, redelijkerwijs, feitelijk in de omgeving kunnen bevinden. Voor het groepsrisico geldt geen grenswaarde, maar een oriëntatiewaarde. Dit is een ijkwaarde waaraan veranderingen getoetst kunnen worden. Deze oriëntatiewaarde mag overschreden worden, mits goed beargumenteerd door het bevoegd gezag. Samen met de hoogte van groepsrisico moet andere kwalitatieve aspecten worden meegewogen in de beoordeling van het groepsrisico. Onder deze aspecten vallen zelfredzaamheid en bestrijdbaarheid. Deze argumentatie is een onderdeel van de verantwoording van het groepsrisico. Onderdeel van deze verantwoording is overleg met (advies vragen aan) de regionale brandweer.

Het plaatsgebonden risico (PR) is de kans, per jaar, op overlijden van een onbeschermd individu ten gevolge van ongevallen met gevaarlijke stoffen. De aanwezigheid van een persoon is fictief. Niet wordt beoordeeld hoe groot de kans op de aanwezigheid van een persoon feitelijk is.

Het groepsrisico (GR) is een maat voor de kans per jaar dat een groep van bijvoorbeeld 10, 100 of 1000 personen het slachtoffer wordt van een ongeval met gevaarlijke stoffen. Het groepsrisico wordt ook beschouwd als een maat voor de maatschappelijke ontwrichting.

### **4.6.2 Onderzoek**

De eventuele risicobronnen rondom het plangebied zijn in kaart gebracht op de Risicokaart van Nederland. Een uitsnede van deze kaart ter plaatse van het plangebied is in figuur 4.3 weergegeven.

Figuur 4.3: Uitsnede Risicokaart (plangebied zwart omrand)

Op de kaart in figuur 4.4 is te zien dat er vier inrichtingen rondom het plangebied liggen met gevaarlijke stoffen. Daarnaast loopt er één spoorlijn ten noorden van het plangebied waarover gevaarlijke stoffen worden getransporteerd en lopen er twee (buis)leidingen waarmee gevaarlijke stoffen worden vervoerd. Hieronder worden de eigenschappen van deze risicobronnen beschreven.

| 1 | Basisnet Spoor                  |                                                    |
|---|---------------------------------|----------------------------------------------------|
|   | Naam:                           | Betuwelijn                                         |
|   | Spoortrajectnummer:             | 202E1.1                                            |
|   | PR-plafond (m):                 | 30                                                 |
|   | GR-plafond 10-7<br>(m):         | 280                                                |
|   | GR-plafond 10-8<br>(m):         | 1298                                               |
|   |                                 |                                                    |
|   | Afstand tot plangebied (m):     | circa 580                                          |
| 2 | Buisleiding                     |                                                    |
|   | Type:                           | Aardgasleiding NEN 3650-leiding                    |
|   | Lengte transportdeel (m):       | 539                                                |
|   | Uitwendige diameter (inch):     | 12,76                                              |
|   | Wanddikte buisleiding (inch):   | 0,28                                               |
|   | Maximale werkdruk (bar):        | 40                                                 |
|   |                                 |                                                    |
|   | 1% letaliteit bij (m):          | 150                                                |
|   | 100% letaliteit bij (m):        | 80                                                 |
|   | Afstand tot plangebied (m):     | circa 83                                           |
| 3 | Buisleiding                     |                                                    |
|   | Type:                           | Aardgasleiding NEN 3650-leiding                    |
|   | Lengte transportdeel (m):       | 610                                                |
|   | Uitwendige diameter (inch):     | 6,61                                               |
|   | Wanddikte buisleiding (inch):   | 0,20                                               |
|   | Maximale werkdruk (bar):        | 40                                                 |
|   | 1% letaliteit bij (m):          | 100                                                |
|   | 100% letaliteit bij (m):        | 50                                                 |
|   |                                 |                                                    |
|   | Afstand tot plangebied (m):     | circa 138                                          |
| 4 | Inrichting                      |                                                    |
|   | Adres:                          | Hakgriend 6                                        |
|   | Hoofdactiviteit inrichting:     | Vervaardiging van producten van beton voor de bouw |
|   | Categorie installatie:          | Propaan of ander vloeibaar gemaakt brandbaar gas   |
|   | Soort installatie:              | Twee bovengrondse tanken                           |
|   | Risicoafstand (PR10-6<br>) (m): | 12                                                 |
|   | Groepsrisico overschrijding:    | N                                                  |
|   | Afstand tot plangebied (m):     | circa 650                                          |

| 5 | Inrichting                         |                                                                        |
|---|------------------------------------|------------------------------------------------------------------------|
|   | Adres:                             | Sluisweg 142a                                                          |
|   | Hoofdactiviteit inrichting:        | Zwembaden                                                              |
|   | Naam inrichtinghouder:             | Zwembad De Duikelaar                                                   |
|   | Risicoafstand (m):                 | -                                                                      |
|   | Afstand tot plangebied (m):        | circa 140                                                              |
| 6 | Inrichting                         |                                                                        |
|   | Adres:                             | Wiedhaak 6                                                             |
|   | Hoofdactiviteit inrichting:        | Vervaardiging van producten van beton voor de bouw                     |
|   | Categorie installatie:             | Propaan of ander vloeibaar gemaakt brandbaar gas                       |
|   | Soort installatie:                 | Twee bovengrondse tanken                                               |
|   | 1. Risicoafstand (PR10-6<br>) (m): | 17                                                                     |
|   | 2. Risicoafstand (PR10-6<br>) (m): | 15                                                                     |
|   | Afstand tot plangebied (m):        | circa 770                                                              |
| 7 | Inrichting                         |                                                                        |
|   | Adres:                             | Sluisweg 67                                                            |
|   | Hoofdactiviteit inrichting:        | Productie en distributie van elektriciteit, aardgas, stoom<br>en water |
|   | Categorie installatie:             | Gasdrukregel- en meetstations                                          |
|   | Soort installatie:                 | Regelmeet                                                              |
|   | Bepaling PR:                       | Generiek                                                               |
|   | Werkdruk inlaatzijde > 16 bar:     | J                                                                      |
|   | Werkdruk inlaatzijde > 8 bar:      | J                                                                      |
|   | Diameter (m):                      | 0                                                                      |
|   | Type station:                      | C                                                                      |
|   | Risicoafstand (m):                 | -                                                                      |
|   | Afstand tot plangebied (m):        | circa 520                                                              |

Zoals uit de bovenste analyse blijkt, valt het plangebied binnen de GR10-8 -contour van de Betuwelijn en de invloedszone van een aardgasleiding. Deze risicobronnen liggen echter wel nog op grote afstand van het plangebied. De veiligheidsrisico's van het vervoer van gevaarlijke stoffen over het spoor en via de buisleiding hoeven niet kwantitatief inzichtelijke gemaakt te worden. De risico's dienen wel meegewogen te worden in de verantwoordingsplicht groepsrisico, omdat de Betuwelijn binnen de GR10-8 -contour ligt en het plangebied binnen de 1% letaliteitscontour, maar buiten de 100% letaliteitscontour.

### *Verantwoording groepsrisico*

Op grond van artikel 7 van het Bevt moet in dergelijke gevallen worden ingegaan op de mogelijkheden voor:

- de bestrijdbaarheid van een zwaar ongeval op deze transportroute en
- de zelfredzaamheid met betrekking tot nog niet aanwezige (beperkt) kwetsbare objecten binnen het plangebied.

### *Bestrijdbaarheid van de omvang van een ramp of zwaar ongeval*

Bij een calamiteit, waarbij toxische vloeistoffen of gassen (kunnen) vrijkomen, zal de brandweer inzetten op het beperken of voorkomen van effecten. Deze inzet zal voornamelijk plaatsvinden bij de bron. De brandweer richt zich dan niet direct op het bestrijden van effecten in of nabij het plangebied. De mogelijkheden voor bestrijdbaarheid worden daarom niet verder in beschouwing genomen.

### *Mogelijkheden tot zelfredzaamheid*

Bij een calamiteit, waarbij toxische vloeistoffen of gassen vrijkomen, is het belangrijk dat de aanwezigen in het plangebied worden geïnformeerd hoe te handelen bij dat incident. Hiervoor wordt gebruik gemaakt van de zogenaamde waarschuwings- en alarmeringspalen (WAS-palen) of NL-alert. Bij het genoemde incidentscenario is het advies om te schuilen In een gebouw, waarvan de ramen, deuren en ventilatie gesloten kunnen worden. De nieuw te realiseren woningen voldoen aan deze voorwaarden.

### **4.6.3 Conclusie**

Het aspect externe veiligheid is relevant vanwege het vervoer van gevaarlijke stoffen over de Betuwelijn en door een aardgasleiding. Gelet op de hiervoor genoemde overwegingen zijn er voldoende mogelijkheden voor zelfredzaamheid en bestrijdbaarheid bij een zwaar ongeval op de Betuwelijn of een brand in de buisleiding. Dit betekent dat geen nadere eisen aan het plan gesteld hoeven te worden in het kader van het aspect externe veiligheid.

# **4.7 Ecologie**

### **4.7.1 Toetsingskader**

De bescherming van de natuur is vastgelegd in de Wet natuurbescherming (Wnb). De Wet natuurbescherming (Wnb) geeft het wettelijke kader voor de bescherming van natuurgebieden en voor soortenbescherming. Bij de voorbereiding van een ruimtelijk plan dient onderzocht te worden of de Wnb ten aanzien van de bescherming van dier- en plantensoorten en gebieden de uitvoering van het plan niet in de weg staan. De provincie is bevoegd gezag voor de toetsing van handelingen met mogelijke gevolgen voor beschermde dier- en plantensoorten (de soortenbeschermingsbepalingen) én voor Natura 2000-gebieden (de gebiedenbeschermingsbepalingen). Alleen bij ruimtelijke ingrepen waarmee grote nationale belangen zijn gemoeid, blijft het Rijk bevoegd gezag.

Daarnaast vindt beleidsmatige gebiedsbescherming plaats door middel van het Natuurnetwerk Nederland (NNN), de voormalige Ecologische Hoofdstructuur (EHS). Ook in dit kader zijn de provincies het bevoegd gezag.

### **Gebiedsbescherming vanuit de Wet natuurbescherming**

De Wet natuurbescherming, heeft voor wat betreft gebiedsbescherming, betrekking op de Europees beschermde Natura 2000-gebieden. De Vogelrichtlijn- en Habitatrichtlijngebieden worden in Nederland gecombineerd als Natura 2000-gebieden aangewezen. Als er naar aanleiding van projecten, plannen en activiteiten mogelijkerwijs significante effecten optreden, dienen deze vooraf in kaart gebracht en beoordeeld te worden. Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied zijn vergunningsplichtig.

### **Gebiedsbescherming vanuit provinciaal beleid**

Conform artikel 1.12 van de Wet natuurbescherming dragen gedeputeerde staten in hun provincie zorg voor de totstandkoming en instandhouding van een samenhangend landelijk ecologisch netwerk, genaamd 'Natuurnetwerk Nederland'. Zij wijzen daartoe in hun provincie gebieden aan die tot dit netwerk behoren. Het Natuurnetwerk Nederland (NNN, voorheen Ecologische Hoofdstructuur (EHS)) is een samenhangend netwerk van bestaande en te ontwikkelen natuurgebieden. De planologische begrenzing en beschermingsregimes van het Natuurnetwerk loopt via het traject van de provinciale ruimtelijke structuurvisies en verordeningen. Het netwerk wordt gevormd door kerngebieden, natuurontwikkelingsgebieden en ecologische verbindingszones met als doel natuurgebieden beter met elkaar en met het omringende agrarisch gebied te verbinden. Activiteiten in deze gebieden zijn alleen toegestaan als ze geen negatieve effecten hebben op de wezenlijke kenmerken of waarden of als deze kunnen worden tegengegaan met mitigerende maatregelen.

### **Soortenbescherming**

De Wet natuurbescherming onderscheidt beschermingsregimes voor soorten op grond van internationale verdragen, aangevuld met soorten die vanuit een nationaal oogpunt beschermd worden. Hierdoor zijn er in de Wet natuurbescherming drie verschillende verbodsartikelen per categorie soorten;

- soorten van de Vogelrichtlijn *(artikel 3.1)*;
- soorten van de Habitatrichtlijn en de verdragen van Bern en Bonn *(artikel 3.5)*;
- andere soorten *(artikel 3.10)*.

Per beschermingsregime is aangegeven welke verboden er gelden en onder welke voorwaarden ontheffing of vrijsteling kan worden verleend door het bevoegd gezag. Volgens artikel 3.31 zijn de verboden, bedoeld in de artikelen 3.1, 3.5 en 3.10 niet van toepassing op handelingen die zijn beschreven in en aantoonbaar worden uitgevoerd overeenkomstig een door het Ministerie van Economische Zaken goedgekeurde gedragscode en die plaatsvinden in het kader van bestendig beheer, bestendig gebruik, of ruimtelijke ontwikkeling of inrichting.

#### **4.7.2 Onderzoek**

Er is een onderzoek uitgevoerd en een quickscan opgesteld voor het plangebied. In deze toelichting worden de belangrijkste conclusies vermeld, voor het gehele onderzoek wordt verwezen naar de bijlagen.

Op basis van deze quickscan wordt vervolgonderzoek naar de functie van de woning voor huismus en vleermuizen geadviseerd op kavel 1. De beplanting in de tuin is onderdeel van het functioneel leefgebied van de huismus, er is dus mogelijk sprake van een noodzaak tot het indienen van een ontheffingsaanvraag voor overtreding van verbodsbepalingen in de Wet natuurbescherming ten aanzien van deze soorten.

Momenteel vindt overleg plaats over een en ander met de eigenaar van de gronden. De uitkomsten daarvan worden verwerkt in het vast te stellen bestemmingsplan.

Er is geen noodzaak tot het indienen van een vergunningsaanvraag in het kader van gebiedsbescherming bij de provincie Zuid-Holland (Omgevingsdienst Haaglanden) Het onderdeel houtopstanden is bij dit plan niet aan de orde. Gelet op de potentiele ecologische waarden kan het voorgenomen plan in overeenstemming met de nationale natuurwetgeving en het provinciale natuurbeleid worden uitgevoerd.

Na nader onderzoek is geconstateerd dat er geen nesten of sporen aanwezig zijn de genoemde diersoorten. Dit is te zien op onderstaande foto's. Tussen de dakpannen en dakbeschot zijn geen sporen zichtbaar van een verblijfplaats van huismussen of vleermuizen. De kapotte dakpan is waarschijnlijk stormschade.

Figuur 4.4: Foto's dak

### **4.7.3 Conclusie**

Het aspect 'flora en fauna' zorgt niet voor belemmeringen.

### **4.8 Bodem**

#### **4.8.1 Toetsingskader**

In het Besluit ruimtelijke ordening (artikel 3.1.6 lid 1 onder d) is bepaald dat voor de uitvoerbaarheid van een plan rekening gehouden moet worden met de bodemgesteldheid in het plangebied. Bij functiewijzigingen dient te worden bepaald of de bodemkwaliteit voldoende is voor de beoogde functie en moet worden bepaald of nader onderzoek en eventueel saneringen noodzakelijk zijn. In de Wet bodembescherming is bepaald dat indien de desbetreffende bodemkwaliteit niet voldoet aan de norm voor de beoogde functie, de grond zodanig dient te worden gesaneerd dat zij kan worden gebruikt door de desbetreffende functie (functiegericht saneren). Nieuwe bestemmingen dienen bij voorkeur op schone grond te worden gerealiseerd. Derhalve is een bodemonderzoek conform de NEN 5740 richtlijnen noodzakelijk.

### **4.8.2 Onderzoek**

Er zijn drie bodemonderzoeken uitgevoerd voor het plangebied. In deze toelichting worden de belangrijkste conclusies vermeld, voor de gehele onderzoeken wordt verwezen naar de bijlagen.

### *Bodemonderzoek 1*

Uit de resultaten van het verkennend bodemonderzoek wordt het volgende geconcludeerd:

- Bij boring 201 (direct voor de nieuwe brug) is puin op anti-worteldoek aanwezig. Gezien het aanwezige anti-worteldoek betreft dit naar verwachting recent aangebracht en dus gecertificeerd materiaal;
- De bovengrond op het oostelijk terreindeel (deellocatie 1) is licht verontreinigd met nikkel;
- De ondergrond op het oostelijk terreindeel (deellocatie 1) is licht verontreinigd met nikkel, kobalt en molybdeen;
- De bovengrond op het westelijk terreindeel (deellocatie 2) is niet verontreinigd;
- De ondergrond op het westelijk terreindeel (deellocatie 2) is licht verontreinigd met molybdeen;
- Het grondwater op beide deellocaties (peilbuizen 103 en 202) is licht verontreinigd met barium en xylenen;
- Het slib uit de onderzochte sloot is verspreidbaar op aangrenzende percelen en is bij afvoer als "schoon" (<AW2000) te beschouwen.

Op basis van het uitgevoerde bodemonderzoek dient de hypothese 'onverdachte locatie' (strikt genomen) verworpen te worden, vanwege de aangetoonde licht verhoogde gehalten in de grond en in het grondwater. De aangetoonde verhoogde gehalten zijn echter zodanig licht verhoogd dat aanvullend onderzoek (eventueel op basis van een aangepaste onderzoeksstrategie) of nadere maatregelen onzes inziens niet noodzakelijk worden geacht. Vanuit milieuhygiënisch oogpunt is het terrein geschikt voor de huidige en de toekomstige bestemming. Het licht verhoogde bariumgehalte in het grondwater betreft onzes inziens een natuurlijk verhoogde achtergrondwaarde.

### *Bodemonderzoek 2*

Uit de resultaten van het verkennend bodemonderzoek wordt het volgende geconcludeerd:

- Ter plaatse is tijdens het onderzoek zintuiglijk geen dempingsmateriaal waargenomen. In het onderzochte mengmonster van de grond uit het tracé van de vermoedelijke demping (MM3, 0,5 – 1,0 m-mv) is een lichte verontreiniging met molybdeen vastgesteld.
- In de bovengrond (0 0,5 m-mv, MM1) en ondergrond (1,0 1,5 m-mv, MM2) op de locatie zijn geen verontreinigingen aangetoond.
- De onderzochte zandige bovengrond en kleiige boven- en ondergrond bevat geringe hoeveelheden PFOA en PFOS.
- Het grondwater op de onderzoekslocatie (peilbuis 107) is licht verontreinigd met barium en naftaleen. Tevens is een geringe concentratie PFOA gemeten.

Op basis van het uitgevoerde bodemonderzoek is de hypothese 'verdachte locatie' ter plaatse van de slootdemping formeel bevestigd, vanwege de lichte verontreiniging met molybdeen in de grond. De hypothese 'onverdachte locatie' voor het overige terrein dient (strikt genomen) verworpen te worden, vanwege de aangetoonde licht verhoogde concentraties naftaleen en barium in het grondwater. Het licht verhoogde bariumgehalte in het grondwater betreft onzes inziens een natuurlijk verhoogde achtergrondwaarde. De verhoogde concentratie naftaleen wordt vermoedelijk veroorzaakt door storing van venige componenten op de analyse. De aangetoonde verhoogde gehalten zijn zodanig licht verhoogd dat aanvullend onderzoek (eventueel op basis van een aangepaste onderzoeksstrategie) of nadere maatregelen onzes inziens niet noodzakelijk worden geacht. Vanuit milieuhygiënisch oogpunt is het terrein geschikt voor de huidige en de toekomstige bestemming.

### *Bodemonderzoek 3*

Uit de resultaten van het verkennend bodemonderzoek wordt het volgende geconcludeerd:

- De zintuiglijk onverdachte zandige bovengrond op de locatie (0,05 0,5 m-mv, MM1) is licht verontreinigd met zink, cadmium, kwik en PCB.
- De zintuiglijk onverdachte kleiige bovengrond op de locatie (0 0,5 m-mv, MM2) is licht verontreinigd met kwik.
- De zintuiglijk onverdachte zandige ondergrond op de locatie (0,5 1,5 m-mv) is licht verontreinigd met zink, cadmium, kwik en PCB.
- De onderzochte zandige bovengrond en kleiige boven- en ondergrond bevat geringe hoeveelheden PFOA en PFOS.
- In het grondwater op de onderzoekslocatie (peilbuis 112) is een licht verhoogde concentratie barium aangetoond.

Op basis van het uitgevoerde bodemonderzoek dient de hypothese 'onverdachte locatie' (strikt genomen) verworpen te worden, vanwege de aangetoonde licht verhoogde gehalten in de grond en/of in het grondwater. De aangetoonde verhoogde gehalten zijn echter zodanig licht verhoogd dat aanvullend onderzoek (eventueel op basis van een aangepaste onderzoeksstrategie) of nadere maatregelen onzes inziens niet noodzakelijk worden geacht. Het licht verhoogde bariumgehalte in het grondwater betreft onzes inziens een natuurlijk verhoogde achtergrondwaarde. Vanuit milieuhygiënisch oogpunt is het terrein geschikt voor de huidige en de toekomstige bestemming

### **4.8.3 Conclusie**

Het aspect 'bodem' zorgt niet voor belemmeringen voor onderhavig plan.

## **4.9 Water**

### **4.9.1 Toetsingskader**

Op grond van het Besluit ruimtelijke ordening (artikel 3.1.6 lid 1 onder b van het Bro) dient inzicht te worden gegeven in de gevolgen voor de waterhuishouding die samenhangen met de ruimtelijke ontwikkeling die mogelijk wordt gemaakt.

Het beleid van de provincie Zuid-Holland met betrekking tot water is vastgelegd in het Waterplan Zuid-Holland 2016-2021. Conform Europese en nationale wetgeving is een nieuw Stroomgebiedbeheerplan vastgesteld voor de regio Rijn-West voor de periode 2016-2021: het SGBP-2. De wijzigingen zijn voornamelijk van toepassing op de regionale waterkeringen.

Het bestuur van Waterschap Rivierenland heeft met ingang van 27 november 2015 het Waterbeheerprogramma 2016-2021: Koers houden, kansen benutten bepalend voor het waterbeleid vastgesteld. Dit plan gaat over het waterbeheer in het hele rivierengebied en het omvat alle watertaken van het waterschap: waterkeringen, waterkwantiteit, waterkwaliteit, wegen en waterketen.

In aansluiting op het landelijk beleid hanteert het Waterschap Rivierenland het beleid dat bij nieuwe plannen altijd onderzocht behoort te worden hoe omgegaan kan worden met het schone hemelwater. Voor Rivierenland wordt voornamelijk ingezet op "vasthouden – bergen – afvoeren" van water. De digitale watertoets is een instrument om het planvoornemen vroegtijdig aan te geven hoe rekening is gehouden met de gevolgen van het plan voor de taken en belangen van het waterschap.

Daarnaast beschikt het Waterschap Rivierenland over een verordening: de Keur voor waterkeringen en wateren. Hierin staan de geboden en verboden die betrekking hebben op watergangen en waterkeringen. Voor het uitvoeren van werkzaamheden kan een vergunning nodig zijn. De werkzaamheden in of nabij de watergangen en waterkeringen worden getoetst aan de beleidsregels.

De waterbeheerders werken daarom integraal samen met gemeenten, die het beheer over de ruimtelijke ordening en van de openbare ruimte hebben.

In 2003 heeft de gemeente in samenwerking met het waterschap een stedelijk waterplan voor Hardinxveld-Giessendam opgesteld. Het doel van het plan met bijbehorende maatregelen was de verbetering van de waterkwaliteit in de woonomgeving en het water meer zichtbaar te maken in de omgeving. Na de vaststelling van het stedelijk waterplan zijn diverse projecten gestart. Deze projecten zijn inmiddels allemaal afgerond. Op een aantal punten in de gemeente wordt door het waterschap de waterkwaliteit gemonitord. Hieruit moet blijken of de uitgevoerde maatregelen het gewenste effect hebben gehad. Indien dat niet zo zou zijn, dan zal mogelijk een tweede generatie waterplan opgesteld gaan worden. Het voorliggende bestemmingsplan biedt voldoende ruimte om eventuele aanvullende beheersmaatregelen uit te voeren.

Vanuit de wetgever wordt bij nieuwbouw van de particulier verwacht, dat hij het hemelwater op eigen terrein verwerkt. Indien dit redelijkerwijs niet van hem gevraagd kan worden, kan de particulier zijn hemelwater aanbieden aan de gemeente. Dit hemelwater moet gescheiden zijn van het huishoudelijk afvalwater.

Gebruikelijk voor stedelijk ontwikkeling is de aanleg van een gemeentelijk hemelwaterstelsel (riool of watergang) waar de particulier het hemelwater naartoe kan afvoeren. De infrastructuur wordt hier in principe zodanig ingericht dat de particulier in staat wordt gesteld het hemelwater (voor een deel) op eigen terrein te verwerken (lozen op aangrenzende sloot en/of infiltratie in de bodem). Is verwerking op eigen terrein niet mogelijk, dan kan de particulier het hemelwater, bij voorkeur bovengronds, aanbieden aan de gemeente in de openbare ruimte. Wanneer volop oppervlaktewater aanwezig is, is het niet doelmatig een inzamelriool voor het hemelwater aan te leggen.

### **4.9.2 Onderzoek**

Er is door Aeres Milieu een onderzoek uitgevoerd voor het plangebied. Voor de uitkomsten van dit onderzoek wordt verwezen naar de bijlagen.

#### **4.9.3 Conclusie**

Uit het onderzoek blijk naar het aspect water blijkt, dat 'water' niet zorgt voor belemmeringen.

### **4.10 Archeologie**

#### **4.10.1 Toetsingskader**

De bescherming van archeologisch erfgoed in Nederland is vastgelegd in de Erfgoedwet, die op 1 juli 2016 in werking is getreden. De Erfgoedwet is in de plaats gekomen van zes wetten en regelingen op het gebied van cultureel erfgoed, waaronder de Monumentenwet 1988. Onderdelen van de Monumentenwet die van toepassing waren op de fysieke leefomgeving gaan naar de Omgevingswet die in 2019 van kracht wordt. Voor deze onderdelen is daartoe in de Erfgoedwet voor de periode 2016-2019 een overgangsregeling opgenomen.

De basis van de bescherming van archeologisch erfgoed in de Erfgoedwet is het verdrag van Valletta (ook wel het verdrag van Malta). De bescherming heeft als doel om archeologisch erfgoed zoveel mogelijk in situ, dus in de grond, te behouden. Dankzij het principe van "de verstoorder betaalt" uit het verdrag van Valletta worden meer archeologische resten in situ behouden.

Op 17 augustus 2010 heeft de gemeente Hardinxveld-Giessendam de 'Beleidsnota Archeologie' opgesteld. De gemeente volgt in haar archeologiebeleid de regels van het verdrag van Valletta en de Erfgoedwet. Daarnaast heeft de gemeente een archeologische verwachtings- en beleidskaart. Op deze kaart zijn de archeologische waarden en verwachting weergegeven.

Indien ruimtelijke ontwikkelingen plaatsvinden dient te worden beoordeeld of archeologische waarden in het geding raken.

### **4.10.2 Onderzoek**

In figuur 4.5 is een uitsnede van de archeologische beleidskaart van de gemeente Hardinxveld-Giessendam weergegeven.

Figuur 4.5: Uitsnede gemeentelijke archeologische beleidskaart

Op de kaart is te zien dat het plangebied binnen een zone valt met een hoge verwachtingswaarde m.b.t. archeologie tussen 1,5 en 5 meter beneden maaiveld. Er wordt gesteld dat archeologisch onderzoek noodzakelijk is bij ingrepen in de bodem die dieper reiken dan 1,5 m én groter zijn dan 250 m2 . Onderhavig plan voorziet in de realisatie van 4 woningen. Voor de realisatie van deze woningen zullen ingrepen in de bodem worden verricht. Deze ingrepen zullen groter zijn dan 250 m2 . De ingrepen (aanleg funderingen) zullen echter niet dieper zijn dan 1,5 meter, omdat de toekomstige funderingen onder de woningen niet zo dik worden. Om deze reden is geen archeologisch onderzoek noodzakelijk. Het plangebied valt verder niet binnen een archeologisch monument.

### **4.10.3 Conclusie**

Archeologisch onderzoek is niet noodzakelijk. Het aspect 'archeologie' zal niet voor belemmeringen zorgen.

# **4.11 Cultuurhistorie**

### **4.11.1 Toetsingskader**

Op grond van het Besluit ruimtelijke ordening (artikel 3.1.6, tweede lid, onderdeel a Bro) dient in het plan rekening gehouden te worden met cultuurhistorie. Cultuurhistorie heeft onder andere betrekking op de historische stedenbouwkundige en historisch geografische waarden in het gebied. In het plan moet beschreven worden hoe met de in het gebied aanwezige waarden en de aanwezige of te verwachten monumenten wordt omgegaan.

De Erfgoedwet bevat de wet- en regelgeving voor behoud en beheer van het cultureel erfgoed en archeologie in Nederland. Het is op basis hiervan verplicht om de facetten historische (steden)bouwkunde en historische geografie mee te nemen in de belangenafweging. Hierbij gaat het om zowel beschermde als niet formeel beschermde objecten en structuren.

Het beleid van de provincie Zuid-Holland sluit aan op het nationale beleid voor de archeologische monumentenzorg.

De provincie heeft 16 gebiedsprofielen ruimtelijke kwaliteit vastgesteld. Een gebiedsprofiel beschrijft en visualiseert kenmerkende ruimtelijke elementen die van bovenregionaal belang zijn. Voorbeelden van kenmerkende ruimtelijke elementen zijn: de verkavelings- en waterstructuur, linten, laanbeplantingen, herkenbare dijken en openheid. De gebiedsprofielen geven een overzicht van de landschappelijke waarden, waarmee bij ruimtelijke ingrepen rekening moet worden gehouden. Maar ze beschrijven ook ambities die richting geven aan de ontwikkeling van de kenmerken. Het gebiedsprofiel is een regionale uitwerking van de provinciale kwaliteitskaart uit de Visie Ruimte en Mobiliteit. De gebiedsprofielen zijn samen met de gemeenten, waterschappen en maatschappelijke partners gemaakt. Gedeputeerde Staten stellen ze vast als bevestiging van het gezamenlijke vertrekpunt. Het plangebied is gelegen in het gebiedsprofiel Alblasserwaard-Vijfheerenlanden.

De gemeente heeft een stedenbouwkundige richtlijn ontwikkelingsmogelijkheden Parallelweg vastgesteld in 2017 (zie verder hoofdstuk 2)

### **4.11.2 Onderzoek**

Om te bepalen wat de cultuurhistorische waarden binnen en rondom het plangebied zijn is allereerst gekeken naar de cultuurhistorische waardenkaart (CHW-kaart) van Zuid-Holland. Een uitsnede van deze kaart ter plaatse van het plangebied is weergegeven in figuur 4.6. Op de kaart is te zien dat er binnen het plangebied geen cultuurhistorische waarden aanwezig zijn. In de omgeving zijn wel enkele cultuurhistorische elementen, zoals de Tiendwegse Molen met een molenbiotoop, de beschermde dorpskern van Giessenburg, enkele woonheuvels en een Donk met bewoningssporten met een provinciaal belang. Onderhavig plan heeft hier geen invloed op. Daarnaast zijn er geen Rijksmonumenten binnen het plangebied (zoals te zien is in figuur 4.7) en heeft het plan geen invloed op Rijksmonumenten in de omgeving.

In het gebiedsprofiel Alblasserwaard-Vijfheerenlanden wordt aangegeven dat de linten in de Alblasserwaard veelal compact zijn en begrensd worden door het water. Daarbij zijn er zowel enkele linten, met de bebouwing aan één zijde van het water, als dubbele linten, waarbij de bebouwing aan beide zijden van het water staat. In sommige linten is de bebouwing op het water georiënteerd terwijl op andere locaties de bebouwing juist met de rug naar het water staat. Ze kennen een sterke oost-west orientatie.

De nieuw te bouwen woningen en invulling van de kavels is conform de stedenbouwkundige richtlijn ontwikkelingsmogelijkheden Parallelweg, die mede gebaseerd is op het gebiedsprofiel Alblasserwaard-Vijfheerenlanden.

### **4.11.3 Conclusie**

Het plangebied heeft geen cultuurhistorische waarde als gekeken wordt naar de CHW-kaart. Onderhavig plan heeft geen negatieve invloed op cultuurhistorische waarden in de omgeving zoals aangegeven op deze kaart. De plannen voldoen aan het gebiedsprofiel Alblasserwaard-Vijfheerenlanden en de stedenbouwkundige richtlijn ontwikkelingsmogelijkheden Parallelweg. Het aspect 'cultuurhistorie' zal niet voor belemmeringen zorgen.

Figuur 4.6: Uitsnede cultuurhistorische waardenkaart Zuid-Holland

Figuur 4.7: Ligging Rijksmonumenten in de omgeving

# **4.12 Toetsing Besluit m.e.r. / Vormvrije m.e.r.-beoordeling**

### **4.12.1 Toetsingskader**

In het Besluit mer is geregeld dat voor activiteiten, plannen en besluiten die staan genoemd in de Dlijst van het besluit een zogeheten aanmeldnotitie door de initiatiefnemer aangeleverd wordt, op basis waarvan het bevoegd gezag een besluit neemt of er een volwaardig milieueffectrapport noodzakelijk is. Voor dit specifieke plan haakt het Besluit m.e.r. aan op het realiseren van een stedelijk ontwikkelingsproject. In de nota van toelichting op het Besluit mer wordt toegelicht dat het bij een stedelijk ontwikkelingsproject kan gaan om bouwprojecten als woningen, parkeerterreinen, bioscopen, theaters, sportcentra, kantoorgebouwen en dergelijke of een combinatie daarvan.

De ontwikkeling aan de Parallelweg 101-104 blijft ruimschoots onder de in kolom 2 van bijlage D 11.2 genoemde drempelwaarden (een oppervlakte van 100 hectare of meer, een aaneengesloten gebied en 2000 of meer woningen, of een bedrijfsvloeroppervlakte van 200.000 m2 of meer). Echter, sinds 7 juli 2017 is de procedure van de vormvrije m.e.r.-beoordeling gewijzigd. De wijziging zit in het feit dat nu ook onder de drempelwaarden uit de D-lijst voor een vormvrije m.e.r.-beoordeling een formele procedure en apart besluit vereist is.

Volgens artikel 7.17 van de Wet milieubeheer dient het bevoegd gezag bij het nemen van het MERbeoordelingsbesluit rekening te houden met de in bijlage III bij de EEG-richtlijn milieu-effectbeoordeling aangegeven criteria. Deze criteria hebben betrekking op:

- 1. de kenmerken van de activiteit én de samenhang met de andere activiteiten ter plaatse;
- 2. de plaats waar de activiteit plaatsvindt;
- 3. de kenmerken van de belangrijke nadelige gevolgen voor het milieu die de activiteit kan hebben.

### **4.12.2 Doorwerking en conclusie**

In voorgaande paragrafen zijn de voorgenomen activiteit en bijbehorende milieueffecten beschreven. De uitkomsten zijn zodanig dat geconcludeerd kan worden, dat een vormvrije m.e.r. beoordeling niet noodzakelijk is.

# **5. JURIDISCHE PLANOPZET**

In dit hoofdstuk wordt de juridische opzet van het bestemmingsplan beschreven.

# **5.1 Inleiding**

Het bestemmingsplan is een juridisch bindend plan dat bestaat uit een verbeelding (plankaart) en regels en gaat vergezeld van een toelichting. De verbeelding en de regels vormen het juridisch bindende deel van het bestemmingsplan, waarbij de regels de gebruiks- en bouwmogelijkheden van de gronden regelen en de verbeelding de rol heeft van visualisering van de bestemmingen. De toelichting heeft geen bindende werking, maar heeft wel een belangrijke functie bij de weergave, verantwoording en onderbouwing van het bestemmingsplan en als uitleg bij de verbeelding en regels.

De Wet ruimtelijke ordening (Wro) bepaalt dat het bestemmingsplan langs elektronische weg beschikbaar wordt gesteld. Dit brengt met zich mee dat het bestemmingsplan digitaal uitwisselbaar en op vergelijkbare wijze moet worden gepresenteerd. Met het oog hierop stellen de Wro en de onderliggende regelgeving eisen waaraan het bestemmingsplan moet voldoen. Zo bevat de Standaard Vergelijkbare Bestemmingsplannen 2012 (SVBP 2012) bindende afspraken waarmee bij het maken van bestemmingsplannen rekening moet worden gehouden. De SVBP 2012 kent (onder meer) hoofdgroepen van bestemmingen, een lijst met functie- en bouwaanduidingen, gebiedsaanduidingen en een verplichte opbouw van de planregels en het renvooi. Voorliggend bestemmingsplan is opgesteld in overeenstemming met de SVBP 2012 en wordt op de voorgeschreven wijze digitaal beschikbaar gesteld.

## **5.2 Plansystematiek**

Het voorliggend bestemmingsplan is opgesteld om de ontwikkelingen zoals beschreven in hoofdstuk 2 juridisch-planologisch mogelijk te maken. De regels en de verbeelding zijn zodanig opgesteld dat de bouw- en gebruiksmogelijkheden daarvoor een juridisch kader bieden.

De regels zijn daarnaast afgestemd op het handboek bestemmingsplannen van de gemeente Hardinxveld-Giessendam. Hiermee wordt een zoveel mogelijk uniforme systematiek van de bestemmingsplannen binnen de gemeente Hardinxveld-Giessendam nagestreefd.

De regels van het bestemmingsplan bestaan uit de volgende onderdelen:

- 1. inleidende regels;
- 2. bestemmingsregels;
- 3. algemene regels;
- 4. overgangs- en slotregels.

### *Hoofdstuk 1: inleidende regels*

Dit hoofdstuk bestaat uit de begripsbepalingen (artikel 1) en de wijze van meten (artikel 2). In de begripsbepalingen worden omschrijvingen gegeven van diverse in het bestemmingsplan gebruikte begrippen/termen. De begripsbepalingen zijn opgenomen om interpretatieverschillen te voorkomen. Artikel 2 bevat technische regelingen met betrekking tot het bepalen van oppervlakten, percentages,

hoogte, diepte, breedte en dergelijke. Hiermee kan op een eenduidige manier toepassing worden gegeven aan de regels.

### *Hoofdstuk 2: bestemmingsregels*

In dit hoofdstuk zijn de in het bestemmingsplan opgenomen bestemmingen opgenomen (enkel- en dubbelbestemmingen). De opbouw van de bestemmingen is als volgt (met dien verstande dat een specifieke bestemming niet alle genoemde elementen hoeft te bevatten):

- bestemmingsomschrijving;
- bouwregels;
- nadere eisen;
- afwijken van de bouwregels;
- specifieke gebruiksregels;
- afwijken van de gebruiksregels;
- omgevingsvergunning voor het uitvoeren van werken, geen bouwwerk zijnde, of van werkzaamheden;
- omgevingsvergunning voor het slopen van een bouwwerk;
- wijzigingsbevoegdheid.

De in het plangebied aanwezige bestemmingen zijn met bestemmingsvlakken op de verbeelding aangegeven. Het bestemmingsvlak geeft aan waar een bepaald gebruik is toegestaan. Ook kunnen aanduidingen die betrekking hebben op het gebruik (functieaanduidingen) zijn opgenomen. Middels deze functieaanduidingen is een specifiek gebruik ter plaatse bestemd of uitgesloten. Daarnaast wordt in de regels per bestemming bepaald waar en onder welke voorwaarden gebouwen mogen worden gebouwd. Dit wordt eventueel met een bouwvlak en aanduidingen die betrekking hebben op de maatvoering (maximale goot- en of bouwhoogte, bebouwingspercentage) op de verbeelding aangeven. In de volgende paragraaf worden de in het plan opgenomen bestemmingen per bestemming nader beschreven.

#### *Hoofdstuk 3: algemene regels*

Algemene regels zijn regels die gelden voor meerdere bestemmingen, dan wel een algemene strekking hebben. Deze bestaan uit de volgende onderdelen:

- anti-dubbeltelregel: deze regel is opgenomen om te voorkomen dat, wanneer volgens een bestemmingsplan bepaalde gebouwen en bouwwerken niet meer dan een bepaald deel van een bouwperceel mogen beslaan, het overgebleven terrein nog eens meetelt bij het toestaan van een ander gebouw of bouwwerk, waaraan een soortgelijke eis wordt gesteld.
- algemene bouwregels: hier zijn algemene regels ten aanzien van het ondergronds bouwen opgenomen met bijbehorende maatvoering. Daarnaast zijn regels opgenomen ten aanzien van bestaande afstanden en andere maten ingeval van strijdigheid met de nieuwe bestemmingsregels. Ook is hierin geregeld wanneer overschrijding van bouw- en bestemmingsgrenzen door ondergeschikte bouwdelen is toegestaan.
- algemene gebruiksregels: in deze regels is opgenomen welke vormen van gebruik in ieder geval als strijdig gebruik worden beschouwd.
- algemene aanduidingsregels: hier zijn regels opgenomen, die van toepassing zijn ter plaatse van enkele in het plan opgenomen gebiedsaanduidingen. Het huidige bestemmingsplan bevat geen aanduidingen voor het plangebied.
- algemene afwijkingsregels: deze regels geven het bevoegd gezag de bevoegdheid om met een omgevingsvergunning af te wijken van de regels van dit bestemmingsplan ten behoeve van niet-

ingrijpende gebruiks- en/of bouwactiviteiten. De criteria, die bij toepassing van de afwijkingsbevoegdheid in acht moeten worden genomen, zijn daarbij aangegeven.

- algemene wijzigingsregels: deze regels geven het bevoegd gezag de bevoegdheid om bestemmingen te wijzigen ten behoeve van kleine overschrijdingen van bestemmingsgrenzen. De criteria, die bij toepassing van de wijzigingsbevoegdheid in acht moeten worden genomen, zijn daarbij aangegeven.
### *Hoofdstuk 4: overgangs- en slotregels*

Dit hoofdstuk bevat het voor elk bestemmingsplan verplichte overgangsrecht voor bouwen en gebruik en de slotregel met daarin de citeertitel van de planregels.

## **5.3 Bestemmingen**

Voorliggend bestemmingsplan bestaat uit de volgende bestemmingen.

### **Groen**

Bij de ingang van het volkstuinencomplex worden groenvoorzieningen aangelegd. Deze hebben de bestemming Groen gekregen. Binnen deze bestemming zijn de gronden o.a. bestemd voor groenvoorzieningen, speelvoorzieningen en straatmeubilair. Bouwen is hier beperkt toegestaan.

#### **Water**

De nieuwe watergang in het plangebied heeft de bestemming 'Water' gekregen. Binnen deze bestemming zijn gronden bestemd voor waterhuishoudkundige doeleinden, waterberging, watergangen etc. binnen deze bestemming mogen geen gebouwen worden gebouwd, maar uitsluitend bouwwerken geen gebouwen zijnde, zoals bruggen of watergebonden voorzieningen.

#### **Wonen**

De bestemming 'Wonen' is opgenomen voor de rest van het plangebied. Deze bestemming ligt over de percelen van de vijf beoogde woningen. Binnen deze bestemming zijn de gronden bestemd voor wonen (met aan huis verbonden beroep), water, tuinen, erven, paden, parkeren en bijbehorende bouwwerken. Per woning is een bouwvlak opgenomen, waarbinnen het hoofdgebouw moet worden opgericht. In de bouwregels zijn eisen met betrekking tot de goot- en bouwhoogten, afstanden tot de perceelsgrenzen e.d. opgenomen. Ook is gewaarborgd, dat de voorgevels van de woningen al dan niet gedeeltelijk met een dove gevel worden uitgevoerd. Hiervoor zijn specifieke bouwaanduidingen opgenomen.

### **Waarde - Archeologische verwachting 5**

De dubbelbestemming 'Archeologische verwachting 5' is opgenomen in het overgrote deel van het plangebied. Deze dubbelbestemming beschermt de archeologische waarden in het plangebied. Bij ingrepen in de bodem is in verschillende gevallen een aanvullende omgevingsvergunning nodig.

### **Waarde - Archeologische verwachting 9**

De dubbelbestemming 'Archeologische verwachting 9' is opgenomen in het noordoostelijke deel van het plangebied. Deze dubbelbestemming beschermt de archeologische waarden in het plangebied. Bij ingrepen in de bodem is in verschillende gevallen een aanvullende omgevingsvergunning nodig.

### **Waterstaat - Waterstaatkundige functie**

De voor 'Waterstaat - Waterstaatkundige functie' aangewezen gronden zijn, behalve voor de andere daar voorkomende bestemming(en), mede bestemd voor vrijwaring van de beschermingszone langs De Giessen met bijbehorende voorzieningen, werken en werkzaamheden. Deze dubbelbestemming komt voor aan de noordzijde van het plangebied. De beoogde woningen vallen buiten deze dubbelbestemming.

# **5.4 Gebiedsaanduidingen**

In het voorliggend bestemmingsplan zijn geen gebiedsaanduidingen opgenomen.

# **6. UITVOERBAARHEID**

In artikel 3.1.6 van het Besluit ruimtelijke ordening (Bro) is bepaald dat een bestemmingsplan vergezeld gaat van een toelichting waarin de inzichten over de uitvoerbaarheid van het plan zijn neergelegd. Dit hoofdstuk gaat in op de uitvoerbaarheid, waarbij eerst de economische uitvoerbaarheid aan bod komt en vervolgens de maatschappelijke uitvoerbaarheid.

# **6.1 Economische uitvoerbaarheid**

Op grond van afdeling 6.4. van de Wro geldt voor de gemeente de verplichting tot kostenverhaal in de gevallen die zijn aangewezen in het Bro. Het Bro stelt kostenverhaal verplicht in geval er sprake is van een van de volgende bouwplannen:

- de bouw van één of meer woningen en andere hoofdgebouwen;
- de uitbreiding van een gebouw met ten minste 1.000 m² bruto-vloeroppervlakte of met één of meer woningen;
- de verbouwing van één of meer aaneengesloten gebouwen die voor andere doeleinden in gebruik of ingericht waren, voor woondoeleinden, mits tenminste 10 woningen worden gerealiseerd;
- de verbouwing van één of meer aaneengesloten gebouwen die voor andere doeleinden in gebruik of ingericht waren, voor detailhandel, dienstverlening, kantoor of horecadoeleinden, mits de cumulatieve oppervlakte van de nieuwe functies ten minste 1.500 m² bruto-vloeroppervlakte bedraagt;
- de bouw van kassen met een oppervlakte van ten minste 1.000 m² bruto-vloeroppervlakte.

Voorliggend bestemmingsplan voorziet in de bouw van 4 vrijstaande woningen. Er is derhalve sprake van een bouwplan als bedoeld in het Bro en dus is kostenverhaal verplicht. Met de verschillende grondeigenaren is een anterieure overeenkomst gesloten. De kosten die samenhangen met het realiseren van een woonbestemming op de gemeentelijke grondpositie komen in dit kader voor rekening van de gemeente.

# **6.2 Maatschappelijke uitvoerbaarheid**

Er zijn wettelijke eisen met betrekking tot de voorbereiding en totstandkoming van een bestemmingsplan. Artikel 3.8 Wro bepaalt dat op de voorbereiding van een bestemmingsplan de in afdeling 3:4 van de Algemene wet bestuursrecht (Awb) geregelde uniforme openbare voorbereidingsprocedure (uov) van toepassing is. Dit houdt in dat tussen gemeente en verschillende instanties overleg over het plan moet worden gevoerd.. Bovendien is het noodzakelijk dat belanghebbenden de gelegenheid hebben om hun visie omtrent het plan te kunnen geven.

Dientengevolge zijn de volgende stappen te onderscheiden:

- Vooroverleg;
- Inspraak;
- Vaststellingsprocedure.

### **6.2.1 Vooroverleg**

Het Besluit ruimtelijke ordening (artikel 3.1.1) geeft aan dat burgemeester en wethouders bij de voorbereiding van een bestemmingsplan overleg plegen met de besturen van betrokken gemeenten en

waterschappen en met die diensten van provincie en Rijk die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn. De instanties die in kennis gesteld moeten worden van dit bestemmingsplan worden geïnformeerd. Te zijner tijd zullen de uitkomsten van het vooroverleg en de consequenties voor het bestemmingsplan worden beschreven in deze paragraaf.

### **6.2.2 Inspraak**

De Wro zelf bevat geen bepalingen omtrent inspraak. Dat neemt niet weg dat het de gemeente vrij staat toch inspraak te verlenen bijvoorbeeld op grond van de gemeentelijke inspraakverordening. In relatie daarmee bepaalt artikel 150 van de Gemeentewet onder meer dat in een gemeentelijke inspraakverordening moet worden geregeld op welke wijze en aan wie de mogelijkheid wordt geboden hun mening kenbaar te maken.

Besloten is voor onderhavig bestemmingsplan geen aparte inspraakprocedure te volgen. Reden hiervoor is dat dit plan een planologische vertaling is van de stedenbouwkundige 'richtlijn ontwikkelingsmogelijkheden Parallelweg'. Over deze richtlijn kon men al eerder inspreken.

### **6.2.3 Vaststellingsprocedure**

De vaststellingsprocedure van het bestemmingsplan zal plaatsvinden volgens artikel 3.8 van de Wet ruimtelijke ordening. Als onderdeel van deze procedure wordt het bestemmingsplan gedurende een termijn van 6 weken ter inzage gelegd voor zienswijzen.

BRO heeft vestigingen in Boxtel | Amsterdam | Tegelen www.bro.nl