**BESTEMMINGSPLAN BUITENGEBIED 2009, HERZIENING RIJSSENSEWEG 44, ACHTERESWEG 1 EN RIJSSENSEWEG 40**

# **Bestemmingsplan Buitengebied 2009, herziening Rijssenseweg 44, Achteresweg 1 en Rijssenseweg 40**

| Gemeente: | Wierden                        |
|-----------|--------------------------------|
| IDN:      | NL.IMRO.0189.BP2020000015-VA01 |
| Datum:    | November 2020                  |
| Status:   | Vastgesteld                    |

# **TOELICHTING**

| HOOFDSTUK 1                                                                | INLEIDING<br>       |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
|----------------------------------------------------------------------------|---------------------|---------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|--|
|                                                                            |                     |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
| HOOFDSTUK 2                                                                | DE HUIDIGE SITUATIE | 9                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                 |  |
|                                                                            |                     |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
| HOOFDSTUK 3                                                                | PLANBESCHRIJVING    | 11                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                |  |
|                                                                            |                     |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
| HOOFDSTUK 4                                                                | BELEIDSKADER        | 13                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                |  |
|                                                                            |                     |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
| HOOFDSTUK 5                                                                |                     | 27                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                |  |
|                                                                            |                     |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
| HOOFDSTUK 6                                                                |                     | 42                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                |  |
|                                                                            |                     |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
| HOOFDSTUK 7                                                                |                     | 45                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                |  |
|                                                                            |                     |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
| HOOFDSTUK 8                                                                | VOOROVERLEG,        | 47                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                |  |
|                                                                            |                     |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
|                                                                            |                     | 48                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                |  |
| BIJLAGE 1<br>BIJLAGE 2<br>BIJLAGE 3<br>BIJLAGE 4<br>BIJLAGE 5<br>BIJLAGE 6 |                     |                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                   |  |
|                                                                            |                     | AANLEIDING 5<br>DE BIJ HET PLAN BEHORENDE STUKKEN5<br>LIGGING VAN HET PLANGEBIED 5<br>GELDEND BESTEMMINGSPLAN6<br>LEESWIJZER 8<br><br>ACHTERESWEG 1 EN RIJSSENSEWEG 449<br>RIJSSENSEWEG 40 10<br><br>GEWENSTE ONTWIKKELING11<br>VERKEER EN PARKEREN 12<br><br>RIJKSBELEID 13<br>PROVINCIAAL BELEID 14<br>GEMEENTELIJK BELEID21<br>RANDVOORWAARDEN EN ONDERZOEK<br>INLEIDING27<br>MILIEU- EN OMGEVINGSASPECTEN 27<br>TOELICHTING OP DE PLANREGELS<br>INLEIDING42<br>OPZET VAN DE REGELS 42<br>VERANTWOORDING VAN DE REGELS43<br>UITVOERING EN HANDHAVING<br>ECONOMISCHE UITVOERBAARHEID 45<br>HANDHAVING 45<br>RETROSPECTIEVE TOETS45<br>INSPRAAK EN ZIENSWIJZEN<br>VOOROVERLEG47<br>INSPRAAK47<br>ZIENSWIJZEN47<br>BIJLAGEN BIJ DE TOELICHTING<br>VERKENNEND BODEMONDERZOEK49<br>AKOESTISCH ONDERZOEK INDUSTRIELAWAAI50<br>AKOESTISCH ONDERZOEK WEGVERKEERSLAWAAI 51<br>AERIUS BEREKENING52<br>QUICKSCAN NATUURWAARDEN53<br>WATERTOETSRESULTAAT54 |  |

# <span id="page-4-1"></span><span id="page-4-0"></span>**HOOFDSTUK 1 INLEIDING**

# **1.1 Aanleiding**

Op de percelen Achteresweg 1 en Rijssenseweg 44 te Enter mogen op basis van het geldende bestemmingsplan in totaal drie woningen worden gebouwd. Op dit moment zijn op de percelen twee woningen aanwezig met tussen de woningen een stuk onbebouwde grond. Initiatiefnemer is voornemens het bouwrecht voor de derde woning te verplaatsen naar het perceel aan de Rijssenseweg 40 (hierna: plangebied) ten noorden van de bestaande woning op dit perceel. Het perceel aan de Rijssensweg 40 betreft een voormalig agrarisch bedrijfsperceel, waarop enkele voormalige agrarische bedrijfsgebouwen en een woning aanwezig zijn. De locatie heeft in de huidige situatie reeds een woonbestemming. Op de locatie wordt ruim 600 m2 aan landschapsontsierende voormalige bedrijfsbebouwing gesloopt, waarmee ruimte wordt gecreëerd om de realisatie van een extra woning mogelijk te maken. De sloopmeters worden in het kader van de beleidsnotitie 'Ruimte voor maatwerk' ingezet om 100 m2 aan extra bijgebouwen per woning te realiseren bij de woningen aan de Rijssenseweg 44 en de Achteresweg 1.

De voorgenomen ontwikkeling is niet in overeenstemming met het geldende bestemmingsplan (zie paragraaf 1.4.3). Voorliggend bestemmingsplan voorziet in de gewenste juridische planologische kaders waarmee het voornemen gerealiseerd kan worden. Opgemerkt wordt dat de percelen Achteresweg 1 en Rijssenseweg 44 tevens onderdeel uitmaken van dit bestemmingsplan, aangezien ter plaatse het maximaal aantal toegestane wooneenheden wordt gewijzigd van drie naar twee en hier extra meters aan bijgebouw worden toegestaan.

# <span id="page-4-2"></span>**1.2 De bij het plan behorende stukken**

Het bestemmingsplan 'Buitengebied 2009, Rijssenseweg 44, Achteresweg 1 en Rijssenseweg 40' bestaat uit de volgende stukken:

- verbeelding (tek.nr. NL.IMRO.0189.BP2020000015-VA01) en een renvooi;
- regels (met bijbehorende bijlagen).

Op de verbeelding zijn de bestemmingen van de gronden aangegeven. In de regels zijn bepalingen opgenomen om de uitgangspunten van het plan zeker te stellen. Het plan gaat vergezeld van een toelichting. De toelichting geeft een duidelijk beeld van het bestemmingsplan en van de daaraan ten grondslag liggende gedachten maar maakt geen deel uit van het juridisch bindende gedeelte van het bestemmingsplan.

# <span id="page-4-3"></span>**1.3 Ligging van het plangebied**

De locaties liggen in het buitengebied van de gemeente Wierden, ten westen van de kern Enter. In afbeelding 1.1 is de ligging van de locaties ten opzichte van de kernen Enter en Rijssen en de directe omgeving weergegeven. De locaties staan kadastraal bekend als gemeente Wierden, sectie Z, perceelnummer 453 (Rijssenseweg 40) en gemeente Wierden, sectie Z, perceelnummers 440 en 1506 (Achteresweg 1 en Rijssenseweg 44).

<span id="page-5-0"></span>

*Afbeelding 1.1 Ligging van het plangebied ten opzichte van Enter en Rijssen (links) en de directe omgeving (rechts) (Bron: PDOK)*

# **1.4 Geldend bestemmingsplan**

#### **1.4.1 Bestemmingen**

Het plangebied is gelegen binnen de bestemmingsplannen 'Buitengebied 2009', 'Buitengebied 2009, herziening waterwinning Wierden', 'Buitengebied 2009, herziening 2012 (veegplan)', 'Buitengebied, herziening 2019 (veegplan 2)', 'Paraplubestemmingsplan bouw van gebouwtjes voor algemeen belang' en 'Paraplubestemmingsplan Parkeren gemeente Wierden'.

Het bestemmingsplan 'Buitengebied 2009' is op 12 januari 2010 vastgesteld door de gemeenteraad van de gemeente Wierden. Daarnaast zijn de regels van de hiervoor genoemde bestemmingsplannen van toepassing. Omdat deze bestemmingsplannen geen wezenlijke relevantie hebben gelet op de beoogde ontwikkeling, worden deze bestemmingsplannen buiten beschouwing gelaten. Opgemerkt wordt dat de wijzigingen die zijn doorgevoerd met de plannen wel zijn overgenomen in voorliggende bestemmingsplanherziening.

De gronden aan de Achteresweg 1 en Rijssenseweg 44 hebben de enkelbestemming 'Wonen' met de dubbelbestemming 'Waarde – Archeologische verwachtingswaarde' en de gebiedsaanduiding 'reconstructiewetzone – verwevingsgebied'. Tevens is de maatvoeringsaanduiding 'maximaal aantal wooneenheden: 3' opgenomen.

De gronden aan de Rijssenseweg 40 hebben de enkelbestemming 'Wonen' en de gebiedsaanduiding 'reconstructiewetzone – verwevingsgebied'. De woning aan de Rijssenseweg 40 is daarnaast voorzien van de functieaanduiding 'cultuurhistorische waarden'.

In afbeelding 1.3 en 1.4 zijn uitsneden van de verbeelding opgenomen. Het plangebied is daarbij indicatief aangegeven met een rode omlijning.

*Afbeelding 1.3 Uitsnede verbeelding bestemmingsplan 'Buitengebied 2009' ter plaatse van de locatie Rijssenseweg 40 (Bron: www.ruimtelijkeplannen.nl)*

# **1.4.2 Beschrijving bestemmingen**

# Wonen

De gronden met de bestemming 'Wonen' zijn hoofdzakelijk bestemd voor het wonen in woonhuizen. Ter plaatse van de aanduiding 'cultuurhistorische waarden' zijn de gronden tevens bestemd voor het behoud, de bescherming of het herstel van cultuurhistorische waarde. In de bouwregels is bepaald dat per bestemmingsvlak één woning is toegestaan, tenzij anders is aangeduid. Ter plaatse van de woonbestemming op de locatie Achteresweg 1 en Rijssenseweg 44 is de maatvoeringsaanduiding 'maximaal aantal wooneenheden: 3' opgenomen. Hiermee is bepaald dat binnen de woonbestemming drie woningen zijn toegestaan. De gezamenlijke oppervlakte aan van bijgebouwen per woning mag niet meer bedragen dan 100 m2 .

#### Waarde – Archeologische verwachtingswaarde

De voor 'Waarde – Archeologische verwachtingswaarde' aangewezen gronden zijn, behalve voor de daar voorkomende bestemming(en), mede bestemd voor het behoud, de bescherming en/of het herstel van archeologische waarden. Archeologisch onderzoek is noodzakelijk wanneer sprake is van bouwwerken en projecten met een oppervlakte van meer dan 2.500 m².

#### Reconstructiewetzone - verwevingsgebied

Op gronden met de aanduiding 'reconstructiewetzone – verwevingsgebied' zijn specifieke regels van toepassing die zijn opgenomen binnen de bestemming 'Wonen'. Deze aanduiding is in de regels gekoppeld aan een wijzigingsbevoegdheid op basis waarvan kleinschalige verblijfsrecreatie in de vorm van plattelandskamers en/of -appartementen onder voorwaarden mogelijk is (door middel van een wijzigingsplan).

# **1.4.3 Strijdigheid**

Op basis van het geldende bestemmingsplan is één woning toegestaan op de locatie aan de Rijssenseweg 40. In de huidige situatie is reeds een woning aanwezig waardoor het realiseren van een nieuwe woning niet is toegestaan. Daarnaast is binnen de bestemming 'Wonen' 100 m2 aan bijgebouwen per woning toegestaan. Het realiseren van een extra 100 m2 aan extra bijgebouwen per woning aan de Rijssenseweg 44 en Achteresweg 1 is dan ook niet toegestaan.

Om het voornemen mogelijk te maken is een partiële herziening van het bestemmingsplan noodzakelijk. Voorliggend bestemmingsplan voorziet in passende bouw- en gebruiksmogelijkheden om het initiatief te realiseren.

# <span id="page-7-0"></span>**1.5 Leeswijzer**

De toelichting van het bestemmingsplan is na dit inleidende hoofdstuk als volgt opgebouwd:

- Hoofdstuk 2: betreft een beschrijving van de huidige situatie;
- Hoofdstuk 3: bestaat uit de planbeschrijving;
- Hoofdstuk 4: hierin wordt het beleid van het Rijk, de provincie Overijssel en de gemeente Wierden beschreven, voor zover relevant;
- Hoofdstuk 5: randvoorwaarden en onderzoek ten behoeve van de planuitvoering. Hier spelen milieuaspecten en waarden een rol;
- Hoofdstuk 6: de toelichting op de regels. De regels van de gebruikte bestemmingen worden hier toegelicht;
- Hoofdstuk 7: uitvoering en handhaving. Hierbij wordt onder meer ingegaan op de economische uitvoerbaarheid van het plan;
- Hoofdstuk 8: hier staan de resultaten van het gevoerde overleg en de inspraak.

# <span id="page-8-0"></span>**HOOFDSTUK 2 DE HUIDIGE SITUATIE**

<span id="page-8-1"></span>In dit hoofdstuk wordt ingegaan op de huidige situatie in de omgeving van het plangebied.

# **2.1 Achteresweg 1 en Rijssenseweg 44**

De locatie aan de Achteresweg 1 en Rijssenseweg 44 bevindt zich in het buitengebied van de gemeente Wierden, ten noorden van het bedrijfsperceel van 'Rohaan beton B.V.'. De ruimtelijk-functionele structuur van de omgeving bestaat voornamelijk uit agrarische cultuurgronden, agrarische bedrijven en woonpercelen. Daarnaast bevindt het bedrijventerrein Enter-Rijssen (de Elsmoat) zich op circa 120 meter ten zuiden van het perceel.

Ter plaatse van de locatie zijn twee woningen met bijbehorende erfverharding, tuinen en bijgebouwen aanwezig. De huidige situatie van het plangebied (rood omlijnd) is op de luchtfoto in afbeelding 2.1 weergegeven.

*Afbeelding 2.1 Huidige situatie plangebied Achteresweg 1 en Rijssenseweg 44 en directe omgeving (Bron: Google maps)*

# <span id="page-9-0"></span>**2.2 Rijssenseweg 40**

De locatie aan de Rijssenseweg 40 bevindt zich op circa 90 meter ten zuidoosten van de locatie aan de Achteresweg 1 en Rijssenseweg 44, ten oosten van het bedrijfsperceel van 'Rohaan beton B.V.'. De locatie betreft een voormalig agrarisch perceel. Het erf is in de huidige situatie voorzien van een woonbestemming. Op het erf bevinden zich een cultuurhistorisch waardevolle woning en enkele voormalige agrarische bedrijfsgebouwen. De overige gronden zijn in gebruik als tuin of erfverharding.

De huidige situatie van het plangebied (rood omlijnd) is op de luchtfoto in afbeelding 2.2 weergegeven.

*Afbeelding 2.2 Huidige situatie plangebied Achteresweg 1 en Rijssenseweg 44 en directe omgeving (Bron: Google maps)*

# <span id="page-10-1"></span><span id="page-10-0"></span>**HOOFDSTUK 3 PLANBESCHRIJVING**

# **3.1 Gewenste ontwikkeling**

Initiatiefnemer is voornemens een extra woning met bijgebouw te realiseren op het perceel aan de Rijssenseweg 40 te Enter, ten noorden van de bestaande woning. Om de ontwikkeling mogelijk te maken wordt een ongebruikt bouwrecht van de nabijgelegen locatie Achteresweg 1 en Rijssenseweg 44 naar de voorliggende locatie verplaatst. Voor de ontwikkeling is door 4D architecten een erfinrichtingstekening opgesteld. Een uitsnede hiervan is hieronder te zien. De erfinrichtingstekening is in z'n geheel in bijlage 4 bij de regels. Opgemerkt wordt dat het definitieve ontwerp van de woning nog niet bekend is.

*Afbeelding 3.1 Erfinrichtingsplan (Bron: 4D architecten)*

Op de nieuwbouwlocatie zijn in de huidige situatie een tweetal schuren aanwezig met een gezamenlijke oppervlakte van ruim 600 m2 . De schuren betreffen voormalige agrarische bedrijfsgebouwen welke als landschapsontsierend worden aangemerkt. De schuren hebben geen vervolgfunctie meer, waardoor de staat van de schuren op termijn verder zal verslechteren. Om de ontwikkeling mogelijk te maken worden de schuren gesloopt. In afbeelding 3.2 is de sloopopgave te zien. De te slopen opstallen zijn rood gearceerd.

De gewenste woning wordt voorzien van een ruim voorerf, waarmee deze in navolging van de overige bebouwing 'los' in de omgeving geplaatst. Door deze opstelling ontstaat daarnaast volop ruimte voor een groene invulling. Voor het opzetten van het beplantingsplan is gekozen voor inheemse beplanting. Het zicht op de overgebleven kapschuur wordt verzacht door de plaatsing van de nieuwe kapschuur met aan beide zeiden een boomgaard. De boomgaard op het achtererf dient als consumptiefruit en de boomgaard op het voorerf als voedsel voor vogels. Onder deze laatste zal de bodem worden voorzien van een kruidenmengsel welke doorloopt tussen de straat en de haag rond het grasveld. Op de aangegeven plekken zullen bomen worden geplaatst als elementen in het groen.

De beleidsnotitie 'Ruimte voor maatwerk' maakt het mogelijk om de sloopoppervlakte van de te saneren schuren in de verhouding 3 m2 voor 1 m2 in te zetten voor een groter oppervlakte aan bijgebouwen bij woningen (meer dan 100 m2 ). In voorliggend geval wordt de sloopoppervlakte ingezet om 100 m2 aan extra bijgebouwen te realiseren bij de woningen aan de Achteresweg 1 en Rijssenseweg 44 (in totaal 200 m2 ).

*Afbeelding 3.2 De sloopopgave (Bron: Google maps, bewerking BJZ.nu)*

# <span id="page-11-0"></span>**3.2 Verkeer en parkeren**

Het initiatief voorziet in de realisatie van een extra woning op het perceel aan de Rijssenseweg 40. Parkeren ten behoeve van deze woning vindt plaats op eigen terrein. Gezien de ruime omvang van het perceel en gezien de nieuwe inrichting zoals weergegeven in figuur 3.1, wordt gesteld dat hieraan kan worden voldaan. Voor de ontsluiting zal gebruik worden gemaakt van de bestaande in- en uitrit op de Achteresweg. Van een onevenredige toename van verkeersbewegingen is ten gevolge van deze ontwikkeling geen sprake. De Achteresweg kan de beperkte toename veilig en eenvoudig afwikkelen. Daarnaast wordt opgemerkt dat het in voorliggend geval gaat om de verplaatsing van een bouwrecht, welke afkomstig is van een perceel welke is gelegen op circa 90 meter afstand van het gewenste woonperceel. Hierdoor is planologisch gezien per saldo geen sprake van een extra belasting op het omliggende wegennet.

De aspecten verkeer en parkeren vormen geen belemmering voor de uitvoerbaarheid van voorliggend bestemmingsplan.

# <span id="page-12-0"></span>**HOOFDSTUK 4 BELEIDSKADER**

Dit hoofdstuk beschrijft, voor zover relevant, de rijks-, provinciale- en gemeentelijke beleidsnota's. Naast de belangrijkste algemene uitgangspunten worden de specifiek voor het plangebied geldende uitgangspunten weergegeven.

# <span id="page-12-1"></span>**4.1 Rijksbeleid**

#### **4.1.1 Structuurvisie Infrastructuur en Ruimte**

#### *4.1.1.1 Algemeen*

De Structuurvisie Infrastructuur en Ruimte is op 13 maart 2012 in werking getreden. De Structuurvisie Infrastructuur en Ruimte (SVIR) geeft een totaalbeeld van het ruimtelijk- en mobiliteitsbeleid op rijksniveau en vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het een aantal ruimtelijke doelen en uitspraken in onder andere de Agenda Landschap en de Agenda Vitaal Platteland. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties.

#### *4.1.1.2 Opgaven van nationaal belang*

In de SVIR heeft het Rijk drie rijksdoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur van Nederland;
- Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de 13 onderwerpen van nationaal belang benoemd. Hiermee geeft het Rijk aan waarvoor het verantwoordelijk is en waarop het resultaten wil boeken. Buiten deze nationale belangen hebben decentrale overheden beleidsvrijheid.

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Opgaven van nationaal belang in Oost-Nederland (de provincies Gelderland en Overijssel) zijn:

- Het waar nodig verbeteren van de internationale achterlandverbindingen (weg, spoor en vaarwegen) die door Oost Nederland lopen. Dit onder andere ten behoeve van de mainports Rotterdam en Schiphol;
- Het formuleren van een integrale strategie voor het totale rivierengebied van Maas en Rijntakken (Waal, Nederrijn, Lek en de IJssel, deelprogramma rivieren van het Deltaprogramma) en de IJsselvechtdelta (deelprogramma's zoetwater en rivieren) voor waterveiligheid in combinatie met bereikbaarheid, ruimtelijke kwaliteit, natuur, economische ontwikkeling en woningbouw;
- Het tot stand brengen en beschermen van de (herijkte) NNN, inclusief de Natura 2000 gebieden (zoals de Veluwe);
- Het robuust en compleet maken van het hoofdenergienetwerk (380 kV), onder andere door het aanwijzen van het tracé voor aansluiting op het Duitse hoogspanningsnet.

#### *4.1.1.3 Ladder voor duurzame verstedelijking*

In de SVIR is de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening (artikel 3.1.6, lid 2) opgenomen. Op 1 juli 2017 is de Ladder in het Besluit ruimtelijke ordening gewijzigd. Aanleiding voor de wijziging waren de in de praktijk gesignaleerde

knelpunten bij de uitvoering van de Ladder en de wens om te komen tot een vereenvoudigd en geoptimaliseerd instrument.

Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Hierbij geldt een motiveringsvereiste voor het bevoegd gezag als nieuwe stedelijke ontwikkelingen planologisch mogelijk worden gemaakt.

Teneinde een ontwikkeling adequaat te kunnen toetsen aan de ladder is het noodzakelijk inzicht te geven in de begrippen 'bestaand stedelijk gebied' en 'stedelijke ontwikkeling'.

In de Bro zijn in artikel 1.1.1 definities opgenomen voor:

bestaand stedelijk gebied: 'bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur'.

stedelijke ontwikkeling: ´ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.´

# **4.1.2 Toetsing van het initiatief aan de uitgangspunten in het rijksbeleid**

Het rijksbeleid laat zich niet specifiek uit over dergelijke kleinschalige ontwikkelingen. Het initiatief raakt geen rijksbelangen. De verplaatsing van een bouwrecht kan – gelet op het feit dat er per saldo geen sprake is van een toename van woningen - niet worden gezien als 'nieuwe stedelijke ontwikkeling' en behoeft daarom niet getoetst te worden aan de 'Ladder voor duurzame verstedelijking'. Derhalve wordt geconcludeerd dat er geen sprake is van strijd met het rijksbeleid.

# <span id="page-13-0"></span>**4.2 Provinciaal beleid**

In deze paragraaf wordt het voor deze ontwikkeling relevante provinciale beleid behandeld. Op 12 april 2017 hebben Provinciale Staten van Overijssel de nieuwe Omgevingsvisie Overijssel 2017 'Beken Kleur' en bijbehorende Omgevingsverordening Overijssel 2017 vastgesteld. Op 1 mei 2017 zijn de nieuwe Omgevingsvisie en Omgevingsverordening in werking getreden.

# **4.2.1 Omgevingsvisie Overijssel**

De omgevingsvisie is het centrale provinciale beleidsplan voor het fysieke beleidsplan voor het fysieke leefmilieu in Overijssel. De opgaven en kansen waar de provincie Overijssel voor staat, zijn vertaald in centrale beleidsambities voor negen beleidsthema's. De hoofdambitie van de Omgevingsvisie is een toekomstvaste groei van welvaart en welzijn met een verantwoord beslag op de beschikbare natuurlijke hulpbronnen en voorraden. Enkele centrale ambities van de provincie:

- goed en plezierig wonen, nu en in de toekomst door een passend en flexibel aanbod van woonmilieus (typen woningen en woonomgeving) die voorzien in de vraag (kwantitatief en kwalitatief);
- versterken complementariteit van bruisende steden en vitaal platteland als ruimtelijke, cultureel, sociaal en economisch samenhangend geheel. Dit door behoud en versterking van leefbaarheid en diversiteit van het landelijk gebied, stedelijke netwerken versterken, behoud en versterken van cultureel erfgoed als drager van identiteit;
- veilig, gezond en schoon kunnen wonen, werken, recreëren en reizen door te zorgen voor waterveiligheid, externe veiligheid en verkeersveiligheid;
- investeren in een hoofdinfrastructuur voor wegverkeer, trein, fiets en waarbij veiligheid en doorstroming centraal staan.

# **4.2.2 Omgevingsverordening Overijssel**

De provincie beschikt over een palet aan instrumenten waarmee zij haar ambities realiseert. Het gaat er daarbij om steeds de meest optimale mix van instrumenten toe te passen, zodat effectief en efficiënt resultaat wordt geboekt voor alle ambities en doelstellingen van de Omgevingsvisie. Eén van de instrumenten om het beleid uit de Omgevingsvisie te laten doorwerken is de Omgevingsverordening Overijssel. De Omgevingsverordening is het provinciaal juridisch instrument dat wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch geborgd is. Er wordt nadrukkelijk gestuurd op ruimtelijke kwaliteit en duurzaamheid. Uitgangspunt is dat verstedelijking en economische activiteiten gebundeld worden ten behoeve van een optimale benutting van bestaand bebouwd gebied.

# **4.2.3 Uitvoeringsmodel Omgevingsvisie Overijssel**

Om te bepalen of een initiatief bijdraagt aan de ambities van de provincie Overijssel, wordt het Uitvoeringsmodel Omgevingsvisie Overijssel gebruikt. In dit uitvoeringsmodel staan de volgende stappen centraal:

- 1. Of generieke beleidskeuzes
- 2. Waar ontwikkelingsperspectieven
- 3. Hoe gebiedskenmerken

Bij een initiatief voor bijvoorbeeld woningbouw, een nieuwe bedrijfslocatie, toeristisch-recreatieve voorzieningen, natuurontwikkeling, etcetera kun je aan de hand van deze drie stappen bepalen of een initiatief binnen de geschetste visie voor Overijssel mogelijk is, waar het past en hoe het uitgevoerd kan worden.

De eerste stap, het bepalen van de **of**-vraag, lijkt in strijd met de wens zoveel mogelijk ruimte te willen geven aan nieuwe initiatieven. Met het faciliteren van initiatieven moet echter wel gekeken worden naar de (wettelijke) verantwoordelijkheden zoals veiligheid of gezondheid. Het uitvoeringsmodel maakt helder wat kan en wat niet kan.

Om een goed evenwicht te vinden tussen het bieden van ruimte aan initiatieven en het waarborgen van publieke belangen, varieert de provinciale sturing: soms normstellend, maar meestal richtinggevend of inspirerend.

In afbeelding 4.1 is het Uitvoeringsmodel weergegeven.

*Afbeelding 4.1 Uitvoeringsmodel Omgevingsvisie Overijssel (Bron: Provincie Overijssel)*

# *4.2.3.1 Of - generieke beleidskeuzes*

Maatschappelijke opgaven zijn leidend in het handelen. Allereerst is het dan ook de vraag **of** er een maatschappelijke opgave is. Of een initiatief mogelijk is, wordt onder andere bepaald door generieke beleidskeuzes van EU, Rijk of provincie. Denk hierbij aan beleidskeuzes om basiskwaliteiten als schoon drinkwater en droge voeten te garanderen. Maar ook aan beleidskeuzes om overaanbod van bijvoorbeeld woningbouw- en kantorenlocaties – en daarmee grote financiële en maatschappelijke kosten – te voorkomen. In de omgevingsvisie zijn de provinciale beleidskeuzes hieromtrent vastgelegd.

De generieke beleidskeuzes zijn vaak normstellend. Dit betekent dat ze opgevolgd moeten worden: het zijn randvoorwaarden waarmee iedereen rekening moet houden vanwege zwaarwegende publieke belangen. De normstellende beleidskeuzes zijn vastgelegd in de omgevingsverordening.

# *4.2.3.2 Waar - ontwikkelingsperspectieven*

Na het beantwoorden van de **of**-vraag, is de vraag **waar** het initiatief past of ontwikkeld kan worden. In de omgevingsvisie op de toekomst van Overijssel onderscheid de provincie zes ontwikkelingsperspectieven. Deze ontwikkelingsperspectieven schetsen een ruimtelijk perspectief voor een combinatie van functies en geven aan welke beleids- en kwaliteitsambities leidend zijn. De ontwikkelingsperspectieven geven zo richting aan waar wat ontwikkeld zou kunnen worden.

De ontwikkelingsperspectieven zijn richtinggevend. Dit betekent dat er ruimte is voor lokale afweging: een gemeente kan vanwege maatschappelijke en/of sociaal-economische redenen in haar Omgevingsvisie en bestemmings- of omgevingsplan een andere invulling kiezen. Die dient dan wel te passen binnen de – voor dat ontwikkelingsperspectief – geldende kwaliteitsambities. Daarbij dienen de nieuwe ontwikkelingen verbonden te worden met de bestaande kenmerken van het gebied, conform de Catalogus Gebiedskenmerken (de derde stap in het uitvoeringsmodel). Naast ruimte voor een lokale afweging ten aanzien van functies en ruimtegebruik, is er ruimte voor een lokale invulling van de begrenzing: de grenzen van de ontwikkelingsperspectieven zijn signaleringsgrenzen.

# *4.2.3.3 Hoe - gebiedskenmerken*

Ten slotte is de vraag **hoe** het initiatief ingepast kan worden in het landschap. De gebiedskenmerken spelen een belangrijke rol bij deze vraag. Onder gebiedskenmerken worden verstaan de ruimtelijke kenmerken van een gebied of gebiedstype die bepalend zijn voor de karakteristiek en kwaliteit van dat gebied of gebiedstype. Voor alle gebiedstypen in Overijssel is in de Catalogus Gebiedskenmerken beschreven welke kwaliteiten en kenmerken van provinciaal zijn en behouden, versterkt of ontwikkeld moeten worden.

De gebiedskenmerken zijn soms normstellend, maar meestal richtinggevend of inspirerend. Voor de normerende uitspraken geldt dat deze opgevolgd dienen te worden; ze zijn dan ook in de omgevingsverordening geregeld. De richtinggevende uitspraken zijn randvoorwaarden waarmee in principe rekening gehouden moet worden. Hier kan gemotiveerd van worden afgeweken mits aannemelijk is gemaakt dat met het alternatief de kwaliteitsambities even goed of zelfs beter gerealiseerd kunnen worden. De inspirerende uitspraken bieden een wenkend perspectief: het zijn voorbeelden van de wijze waarop ruimtelijke kwaliteitsambities ingevuld kunnen worden. Initiatiefnemers kunnen zich hierdoor laten inspireren, maar dit hoeft niet.

# **4.2.4 Toetsing aan de uitgangspunten van het Uitvoeringsmodel Omgevingsvisie Overijssel**

Toetsing van voorliggend initiatief aan het Uitvoeringsmodel Omgevingsvisie Overijssel geeft globaal het volgende beeld.

# *4.2.4.1 Of - generieke beleidskeuzes*

Ten aanzien van de generieke beleidskeuzes zijn de beleidskeuzes 'Principes van zuinig en zorgvuldig ruimtegebruik' en 'Realisatie van nieuwe woningen' van toepassing. De artikelen 2.1.3 en 2.2.2 uit de Omgevingsverordening Overijssel worden hierna beschreven en getoetst.

# *Artikel 2.1.3: Principes van zuinig en zorgvuldig ruimtegebruik*

*Bestemmingsplannen voorzien uitsluitend in andere dan stedelijke ontwikkelingen die een extra ruimtebeslag door bouwen en verharden leggen op de groene omgeving wanneer aannemelijk is gemaakt:* 

- *dat (her)benutting van bestaande bebouwing in de groene omgeving in redelijkheid niet mogelijk is;*
- *dat mogelijkheden voor combinatie van functies op bestaande erven optimaal zijn benut.*

#### *Toetsing van het initiatief aan artikel 2.1.3 van de Omgevingsverordening Overijssel*

In voorliggend bestemmingsplan wordt voorzien in de verplaatsing van een bouwrecht voor een woning in het buitengebied van de gemeente Wierden naar een locatie achter een bestaand woonperceel (Rijssenseweg 40). Van een extra ruimtebeslag op de groene omgeving is dan ook geen sprake. Door de sloop van een tweetal schuren op de locatie van de gewenste woning en het in ruil hiervoor terugbouwen van 1/3 van de gesloopte meters als bijgebouw bij de woningen aan Rijssenseweg 44 en Achteresweg 1 neemt het ruimtebeslag per saldo juist af.

Samenvattend wordt geconcludeerd dat het plan voldoet aan de principes van zuinig en zorgvuldig ruimtegebruik.

# *Artikel 2.2.2: Realisatie nieuwe woningen (lid 1)*

*Bestemmingsplannen en omgevingsvergunningen als bedoeld in artikel 2.1 lid 1 onder c van de Wabo, voorzien uitsluitend in de mogelijkheid tot het realiseren van nieuwe woningen als de behoefte daaraan is aangetoond door middel van actueel onderzoek woningbouw.*

#### *Toetsing van het initiatief aan artikel 2.2.2*

Voorliggende ontwikkeling betreft het verplaatsen van een bestaand bouwrecht voor een woning. Van een planologische toename van het aantal woningen is dan ook geen sprake. Daarnaast gaat het in voorliggend geval om een particuliere vraag voor de verplaatsing van het bouwrecht. Daarmee is sprake van een concrete vraag voor het realiseren van een woning. Voorliggend bestemmingsplan is dan ook in overeenstemming met artikel 2.2.2.uit de Omgevingsverordening Overijssel.

Bij de overige afwegingen in de eerste fase 'Of - generieke beleidskeuzes' zijn er verder geen aspecten die bijzondere aandacht verdienen.

# *4.2.4.2 Waar - ontwikkelingsperspectieven*

In dit geval zijn vooral de ontwikkelingsperspectieven voor de Groene Omgeving van belang. In de Groene Omgeving gaat het vooral om: behoud en versterking van de kwaliteit van het landschap, het realiseren van een samenhangend netwerk van gebieden met natuur- en waterkwaliteit, ontwikkelingsmogelijkheden voor de landbouw, het toerisme en andere economische dragers, realisatie van waterkwaliteitsdoelen, het duurzaam beheer van drinkwatervoorraden én het opwekken van hernieuwbare energie. In de Groene Omgeving onderscheidt de provincie de volgende drie ontwikkelingsperspectieven:

- de zone Ondernemen met Natuur en Water (ONW);
- agrarisch ondernemen in het grootschalige landschap;
- wonen en werken in het kleinschalige mixlandschap.

Het plangebied behoort tot het ontwikkelingsperspectief 'wonen en werken in het kleinschalige mixlandschap'. In afbeelding 4.2 is een uitsnede van de perspectievenkaart behorende bij de Omgevingsvisie opgenomen.

*Afbeelding 4.2 Uitsnede Ontwikkelperspectievenkaart Omgevingsvisie Overijssel (Bron: Provincie Overijssel)*

#### *'Wonen en werken in het kleinschalige mixlandschap'*

Van de ruimtelijke kwaliteitsambities staat in dit ontwikkelingsperspectief de ambitie Voortbouwen aan de kenmerkende structuren van de agrarische cultuurlandschappen voorop. Daarnaast gelden – net als voor alle andere ontwikkelingsperspectieven – de ruimtelijke kwaliteitsambities:

- zichtbaar en beleefbaar mooi landschap;
- sterke ruimtelijke identiteiten als merken voor Overijssel;
- continu en beleefbaar watersysteem.

#### *Toetsing van het initiatief aan het 'Ontwikkelingsperspectief'*

In het ontwikkelingsperspectief 'mixlandschap' is de gewenste woonfunctie een veelvoorkomende en passende functie. De woonfunctie brengt geen beperkingen met zich mee ten aanzien van de ontwikkelingsmogelijkheden van omliggende (agrarische) bedrijven. Hiervoor wordt verwezen naar hoofdstuk 5 waar nader in wordt gegaan op de milieu- en omgevingsaspecten. Met de realisatie van het plan vindt een toename van de ruimtelijke kwaliteit in het buitengebied van Wierden plaats, door de sloop van landschapsontsierende bebouwing en de aanleg van een groenelementen op het nieuwe woonerf (zie afbeelding 3.1). De gewenste ontwikkeling is dan ook passend binnen het ontwikkelingsperspectief.

# *4.2.4.3 Hoe - gebiedskenmerken*

Op basis van gebiedskenmerken in vier lagen (natuurlijke laag, laag van het agrarisch cultuurlandschap, stedelijke laag en laag van de beleving) gelden specifieke kwaliteitsvoorwaarden en -opgaven voor ruimtelijke ontwikkelingen. De 'Stedelijke laag' en de 'Laag van de beleving' worden in dit geval buiten beschouwing gelaten, aangezien voor de locatie en de aangrenzende gronden geen specifieke eigenschappen gelden.

# 1. De 'Natuurlijke laag'

De natuurlijke laag is de laag van de bodem, het reliëf, het watersysteem en de natuur die zich hier 'van nature' op vestigt. Deze natuurlijke laag is het resultaat van de wisselwerking tussen abiotische (fysische) en biotische factoren en processen. Zo zorgden ijs-, wind- en waterstromen in Overijssel voor het ontstaan van een afwisselend landschap van stuwwallen, dekzandgronden, beekdalen en natte laagtes en bepaalden de stroomsnelheden van IJssel, Vecht, Regge of Dinkel waar het fijne (komgronden) en waar het grovere sediment (oeverwallen) werd afgezet. En ontwikkelde veen zich daar, waar het water maar moeilijk weg kon.

Het plangebied ligt op de overgang van het gebiedstype 'Dekzandvlakte en ruggen' naar 'Stuwwallen'. In afbeelding 4.3 is dit weergegeven.

*Afbeelding 4.3 Natuurlijke laag (Bron: Provincie Overijssel)*

# *'Dekzandvlakte en ruggen'*

In deze gebieden is er afwisseling van opgewaaide ruggen en uitgesleten beekdalen. De daarbij horende hoogteverschillen kenmerken de dekzandvlaktes van Overijssel. In het geval dat er ontwikkelingen plaats vinden, dan moeten deze bijdragen aan het beter zichtbaar en beleefbaar maken van de hoogteverschillen en het watersysteem.

# *'Stuwwallen'*

De stuwwallen zijn tijdens de ijstijd opgestuwde aardlagen. Door de vaak grote hoogteverschillen zijn ze nu nog steeds goed zichtbaar. Op een aantal plekken zijn de ruggen al van verre zichtbaar; bovenop staand bieden ze spectaculaire zichten over de provincie.

De ambitie is het eigen karakter van de afzonderlijke stuwwalen te behouden en versterken. De inzet is het reliëf daarbij ruimtelijk beeldbepalend te laten zijn. Door bijvoorbeeld de overgangen naar andere landschappen te accenturen en door de zichten erop én er vanaf te versterken

# *Toetsing van het initiatief aan het de "Natuurlijke laag"*

Voorliggende ontwikkeling vindt plaats binnen reeds bestaande woonerven/woonbestemmingen waar reeds erfverharding en voormalig agrarische bebouwing aanwezig is. De van oorsprong voorkomende 'Natuurlijke laag' is daardoor niet of nauwelijks meer aanwezig. De aard en omvang van dit plan is van een beperkte omvang. Met de landschapsmaatregelen wordt ingezet op beplanting die past bij de natuurlijke ondergrond. De ontwikkeling is in overeenstemming met het gestelde in de 'Natuurlijke laag'.

# 2. De 'Laag van het agrarisch cultuurlandschap'

Het agrarisch cultuurlandschap is bij uitstek een gebruikslandschap. Bij de ontwikkeling ervan hebben nooit ideeën over schoonheid een rol gespeeld. Wel zijn we het agrarisch cultuurlandschap in de loop van de tijd gaan waarderen. Het heeft als 'consumptielandschap' voor bewoners, recreanten en toeristen nieuwe betekenis gekregen. De landschappelijke structuren zijn belangrijke dragers van de biodiversiteit.

De locatie is op basis van de 'Laag van het agrarisch cultuurlandschap' aangeduid met het gebiedstype 'Essenlandschap'. In afbeelding 4.4 is dit weergegeven.

*Afbeelding 4.4 Laag van het agrarisch cultuurlandschap (Bron: Provincie Overijssel)*

# *"Essenlandschap"*

Het essenlandschap bestaat uit een samenhangend systeem van essen, flanken, lager gelegen maten en fliergronden, – voormalige – heidevelden en kenmerkende bebouwing rond de es (esdorpen en verspreide erven). Het landschap is geordend vanuit de erven en de essen, de eeuwenoude akkercomplexen die op de hogere dekzandkoppen en flanken van stuwwallen werden aangelegd.

Als ontwikkelingen plaatsvinden in het essenlandschap, dan krijgen deze in de flanken een plaats, met respect voor en bijdragend aan de aanwezige bebouwingsstructuren (lint, erf) en versterking van het landschappelijk raamwerk.

#### *Toetsing van het initiatief aan de "Laag van het agrarisch cultuurlandschap"*

In voorliggend geval is een erfinrichtingsplan opgesteld, welke is opgenomen in bijlage 4 van de regels, om zodoende tot een gedegen landschappelijke inpassing te komen. Hierin is onder andere met de situering van de nieuwe bebouwing en het aanbrengen van erfbeplanting rekening gehouden met de landschappelijke kenmerken van de omgeving en van het essenlandschap. Geconcludeerd wordt dat de ontwikkeling in overeenstemming is met de "Laag van het agrarisch cultuurlandschap".

#### **4.2.5 Conclusie toetsing aan het provinciaal beleid**

Geconcludeerd wordt dat het initiatief in overeenstemming is met de uitgangspunten uit het provinciaal beleid zoals genoemd in de Omgevingsvisie Overijssel en verankerd in de Omgevingsverordening Overijssel.

# <span id="page-20-0"></span>**4.3 Gemeentelijk beleid**

#### **4.3.1 Structuurvisie Wierden**

#### *4.3.1.1 Algemeen*

De structuurvisie Wierden is opgesteld voor het gehele grondgebied van de gemeente Wierden en betreft de periode tot 2030. De structuurvisie vormt het toetsingskader voor de beoordeling van nieuwe plannen en initiatieven. Bestemmingsplannen en projectbesluiten moeten getoetst worden aan de structuurvisie. De structuurvisie is op 5 oktober 2010 door de gemeenteraad vastgesteld.

#### *4.3.1.2 Ruimtelijke Ontwikkelingsvisie*

#### Ambitieniveau

De gemeente Wierden zet in op de verdere uitwerking van de lijnen die zijn uitgezet in de Ontwikkelingsvisie 2005. De ambitie van de gemeente is "*een actieve en zelfbewuste gemeente zijn, die kwaliteit hoog in het vaandel heeft en die onderneemt*". Over 20 jaar is de gemeente nog meer een groene, ondernemende, recreatieve gemeente met (deels) stedelijke trekjes en een hele mooie woon- en leefomgeving. Waar nodig wordt samengewerkt met andere gemeenten of andere overheden. Er wordt aansluiting gezocht bij de Omgevingsvisie Overijssel. Rode draden in de Omgevingsvisie Overijssel vormen duurzaamheid en ruimtelijke kwaliteit.

#### Centrale waarden

De gemeente Wierden ontleent haar identiteit aan haar ligging op het overgangsgebied tussen de Sallandse Heuvelrug en het Twentse landgoederenlandschap, op de kruising van snelwegen en spoorlijnen, doorsneden door de Regge en dichtbij de Twentse steden. De identiteit kan kort worden samengevat als 'een gemeente die verbindt'. Het gaat daarbij om verschillende soorten verbindingen en verbindingen op verschillende niveaus. Gemeente Wierden verbindt:

- Stad en land;
- Wonen, werken en recreëren (kruispunt van snelwegen en spoorlijnen);
- Landschapstypen.

#### *4.3.1.3 Kernkwaliteiten en centrale waarden gemeente Wierden*

Het versterken van de centrale waarden vormt de basis voor de toekomstige ontwikkeling van Wierden. Kiezen voor deze waarden betekent kiezen voor een duidelijke identiteit. Het verder ontwikkelen van deze identiteit vormt dan ook het vertrekpunt voor de visie op de toekomstige (ruimtelijke) ontwikkeling van Wierden en aanknopingspunten voor de uitwerking in projecten en beleidsthema's.

# *4.3.1.4 Plangebiedvisies*

De structuurvisie onderscheidt drie plangebieden. Per plangebied is een visie gemaakt. Het plangebied is gelegen in een gebied dat is aangemerkt "Agrarisch gebied", waarvoor de kenmerken en kansen vanuit het "landelijk gebied" gelden.

# *"Landelijk gebied"*

Voor dit plangebied wordt gestreefd naar goede ontwikkelingsmogelijkheden voor agrarische bedrijven en worden daarnaast kansen voor verbrede landbouw, zoals zorg, kamperen bij de boer, agrarisch natuur- en landschapsbeheer geboden. Ook is er ruimte voor functieverandering in vrijkomende agrarische bebouwing en de ontwikkeling van enkele nieuwe landgoederen. Verrommeling en verpaupering worden zoveel mogelijk tegengegaan. De Ecologische Hoofdstructuur (tegenwoordig Natuur Netwerk Nederland) is ontwikkeld en de wateropgaven in de verdroogde natuurgebieden met nog steeds grote natuurwaarden (TOP-gebieden) en voor de beken zijn uitgevoerd. Het landelijk gebied heeft zich nog meer ontwikkeld als aantrekkelijk recreatiegebied op regionaal niveau. Daarnaast wordt aangegeven dat er onvoldoende aanbod is in het kader van zorg- en welzijnssfeer. Er is ruimte voor landelijk wonen, waarbij de leefbaarheid in het landelijk gebied en de buurtschappen optimaal is gebleven.

In het landelijk gebied kan onder andere worden ingespeeld op:

- schaalvergroting in de landbouw;
- verbrede landbouw (zorg, kamperen bij de boer, agrarisch natuur- en landschapsbeheer);
- het behoud van een vitaal platteland door ontwikkeling van nieuwe functies via beleid voor VAB's, Rood voor Rood en nieuwe landgoederen;
- landschapsversterking via groene en blauwe diensten;
- landschapsversterking door middel van richtlijnen voor inpassing erven;
- de belevingswaarden van natuur en cultuurhistorie voor recreanten en toeristen;
- recreatie en toerisme via Nota Recreatie en Toerisme en UVT;
- natuur- en landschapsbehoud en -ontwikkeling door implementatie LOP;
- duurzaamheid en cultuurhistorische waarden bij nieuwe ruimtelijke ontwikkelingen.

# *4.3.1.5 Toetsing van het initiatief aan de Structuurvisie Wierden*

Voorliggend bestemmingsplan voorziet slechts in het verplaatsen van een bestaand bouwrecht voor een woning. Het realiseren van een woning binnen het plangebied vanuit stedenbouwkundig en functioneel oogpunt goed inpasbaar. Door de landschappelijke inpassing van het gehele plangebied met streekeigen beplanting, worden de kenmerken van het oorspronkelijke landschap versterkt. Door de sloop van 600 m2 voormalig agrarische bebouwing en ontwikkeling van het nieuwe woonerf wordt verrommeling en verpaupering van het buitengebied voorkomen. Voor de sloop van deze bebouwing wordt een kleiner oppervlakte aan bebouwing, namelijk twee keer 100 m2 aan bijgebouwen, bij bestaande woningen toegevoegd. Hiermee neemt per saldo de verstening van het buitengebied van de gemeente Wierden af. Overigens wordt opgemerkt dat (agrarische) bedrijvigheid in de omgeving niet wordt belemmerd door deze ontwikkeling, zoals wordt beschreven in hoofdstuk 5. Geconcludeerd wordt het initiatief in overeenstemming is met de Structuurvisie Wierden.

#### **4.3.2 Ruimte voor Maatwerk**

#### *4.3.2.1 Algemeen*

Het landelijk gebied in Nederland verandert in snel tempo. Dit geldt ook voor het landelijk gebied in de gemeente Wierden. Het aantal agrarische bedrijven neemt af, en de bedrijven die blijven bestaan moeten mee in de schaalvergroting om een toekomst te hebben. Dit heeft tot gevolg dat op steeds meer erven agrarische gebouwen leeg komen te staan. De gemeente Wierden streeft naar een aantrekkelijk en vitaal landelijk gebied. Leegstaande schuren kunnen snel vervallen, wat niet bijdraagt aan een aantrekkelijk landelijk gebied.

Om ontwikkelingen in het buitengebied mogelijk te maken, en leegstand tegen te gaan, heeft de gemeente Wierden diverse beleidsdocumenten. Naar aanleiding van uitgevoerde onderzoeken heeft de gemeente

Wierden bekeken in hoeverre dit beleid nog actueel is, en op welke onderdelen aanvullend beleid nodig is. Hiervoor is de notitie 'Ruimte voor Maatwerk' opgesteld, met als doelstelling om de ruimtelijke kwaliteit van het buitengebied te versterken door de sloop van leegstaande schuren. In voorliggend geval is de ruimte welke de notitie biedt voor het realiseren van een groter bijgebouw bij bestaande woningen van belang.

# *4.3.2.2 Bouw van een groter bijgebouw bij bestaande woningen*

In het buitengebied kan binnen een woonbestemming een woning van 750 m³ en een bijgebouw van 100 m² worden gebouwd. De gemeente krijgt steeds meer vragen om de bouw van een groter bijgebouw mogelijk te maken voor bijvoorbeeld hobbydoeleinden. Via deze aanpassing wordt het mogelijk gemaakt om de oppervlakte aan bijgebouwen bij bestaande woningen te vergroten tot maximaal 250 m² onder de voorwaarde dat per m² extra bijgebouw (boven de 100 m²) minimaal 3 m² aan voormalige agrarische bedrijfsgebouwen op een erf wordt gesloopt. Veldschuren (niet gelegen binnen een bouwvlak) mogen 1:1 vervangen worden.

# *4.3.2.3 Toetsing van het initiatief aan de notitie 'Ruimte voor Maatwerk'*

Voorliggend bestemmingsplan voorziet in het verplaatsen van een bestaand bouwrecht voor een woning. De woning wordt ten zuiden van de bestaande woning aan de Rijssenseweg 40 gerealiseerd, aansluitend bij de bestaande bebouwing. Op de beoogde nieuwbouwlocatie wordt ruim 600 m2 aan landschapsontsierende bebouwing gesloopt. De notitie maakt het mogelijk bij woningen een grotere oppervlakte aan bijbehorende bouwwerken toe te staan tot een maximum van 250 m2 , onder de voorwaarde dat per m2 extra bijgebouw (boven de 100 m2 ) minimaal 3 m2 aan voormalige agrarische bedrijfsgebouwen op een erf gesloopt moet worden. In totaal wordt er minimaal 600 m2 gesloopt wat recht geeft op 200 m2 aan extra bijgebouwen. In dit bestemmingsplan wordt daarom 100 m2 aan extra bijgebouwen per woning toegestaan aan de Rijssenseweg 44 en de Achteresweg 1. Geconcludeerd dat het initiatief daarmee in overeenstemming is met de notitie 'Ruimte voor Maatwerk' en het doel van deze notitie om de ruimtelijke kwaliteit van het buitengebied te versterken door de sloop van leegstaande schuren.

# **4.3.3 Landschapsontwikkelingsplan gemeente Wierden**

# *4.3.3.1 Inleiding*

Het Landschapsontwikkelingsplan gemeente Wierden (LOP) is op 10 februari 2009 door de gemeenteraad vastgesteld. De algemene doelstellingen voor het LOP zijn:

- het behouden en versterken van de landschappelijke (kern)kwaliteiten van het gebied;
- het behouden en versterken diversiteit en herkenbaarheid van de verschillende landschappen;
- een ontwikkelingsgerichte benadering.

In het LOP is de gemeente Wierden onderverdeeld in verschillende plangebieden, die onderling een sterke samenhang hebben, maar die tegelijkertijd ruimtelijk, functioneel en qua ontwikkelingen en beleid van elkaar verschillen. Per plangebied zijn de eigen kenmerken, kwaliteiten, ontwikkelingen, kansen en bedreigingen uiteengezet. Daarnaast zijn de verschillende specifieke opgaven voor de plangebieden bepaald. De locatie is gelegen in deelgebied 9: Stuwwal van Enter.

# *4.3.3.2 Deelgebied 9: Stuwwal van Enter*

Ter versterking van de herkenbaarheid van de stuwwal van Enter wordt gestreefd naar ruimtelijke versterking van de randen van de stuwwal. De aanleg van een raamwerk van beplantingen bij erven in de vorm van houtsingels, (geriefhout)bosjes en schaduwbomen bij de woningen wordt gestimuleerd. Toe te passen soorten zijn solitaire eiken, beuken, linden, noten- of kastanje bomen en beukenhagen en meidoornhagen.

Tevens wordt een forse laanbeplanting langs de randen van de stuwwal voorgesteld om de randen te verdichten. Het karakter van Enter als klompendorp wordt kracht bijgezet door de aanplant van populierenrijen langs wegen en perceelsgrenzen te stimuleren. Op kaart zijn de locaties langs de wegen aangeven. De openheid van de Enteres moet in stand worden gehouden.

Voor het beheer en het in stand houden van de openheid van de lagere gebieden rond de es (Entervenen, Elsslagen en Veneslagen) zijn de grondgebonden agrarische bedrijven zeer belangrijk. Daarom moet ruimte worden geboden aan de ontwikkeling en uitbreiding van deze bedrijven. De uitbreidingen mogen echter landschappelijk gezien niet ten koste gaan van de openheid van deze gebieden. Het is daarom het wenselijk dat eventuele nieuwvestiging van een agrarisch bedrijf zoveel mogelijk in de omgeving van de stuwwalrand plaatsvindt (o.a. Achteresweg, Rondweg), aansluitend aan het bestaande lint. Op deze manier blijven de lagere gebieden open en worden de randen van de stuwwal versterkt. Hierbij moet aandacht worden besteed aan de positionering, schaal, architectuur en landschappelijke inpassing van de uitbreidingen en de nieuwe bebouwing, met name bij historische erven.

Het gebied ten westen van Enter valt volgens de Stroomgebiedsvisie van het Waterschap Regge & Dinkel binnen 'Risicogebieden wateroverlast'. Dit houdt in dat verdere aantasting van natuurlijke berging hier moet worden voorkomen. Hiervoor geldt een 'ja mits' beleid, dus dat bij aantasting van de natuurlijke berging (bijvoorbeeld bij uitbreidingen en toename verhard oppervlak) de waterbergingscapaciteit moet worden gecompenseerd. Dit gegeven is onder meer van belang voor de 'watertoets' van ruimtelijke ontwikkelingen.

Om de herkenbaarheid van de Elsgraven en de Entergraven te vergroten wordt de aanleg van beekbegeleidende stroken voorgesteld. De aankleding van deze stroken moet aansluiten op bestaande landschappelijke structuren. Deze beken zijn ook in het kader van de Kaderrichtlijnwater (KRW) door het waterschap aangewezen als in te richten waterlichamen met beekbegeleidende *stroken.*

#### *4.3.3.3 Toetsing van het initiatief aan het Landschapsontwikkelingsplan gemeente Wierden*

Het initiatief past binnen de kaders van het LOP die voor dit gebied gelden. Voor het erf is een erfinrichtingsplan (zie afbeelding 3.1) opgesteld, waarin nadrukkelijke aandacht is voor de landschappelijke inpassing. Er wordt gebruik gemaakt van de toe te passen soorten voor het deelgebied 'Stuwwal van Enter' welke benoemd worden in het Landschapsontwikkelingsplan, waaronder solitaire eiken, beuken, linden, beukenhagen en meidoorn. Ook is met de situering van de bebouwing rekening gehouden met de omgeving. Deze sluit goed aan bij de bestaande bebouwing.

Geconcludeerd wordt dat de ontwikkeling eveneens past binnen de uitgangspunten van het LOP.

#### **4.3.4 Welstandsnota 2014 Wierden**

#### *4.3.4.1 Algemeen*

Eén van de instrumenten die het gemeentebestuur heeft om een actief beleid te voeren om de kwaliteit van de leefomgeving te bevorderen, is het welstandstoezicht. Het welstandstoezicht gebeurt op basis van het door de gemeenteraad vastgestelde beleid. Via haar welstandsnota wil de gemeente de ruimtelijke kwaliteit van de dagelijkse leefomgeving duurzaam bevorderen. Hiervoor zijn verschillende criteria ontwikkeld die bij de welstandsbeoordeling van een bouwplan een rol spelen. In september 2014 heeft de gemeenteraad van Wierden de herziene welstandsnota vastgesteld.

Het welstandsbeleid van de gemeente Wierden is opgesteld vanuit de overtuiging dat de lokale overheid het belang van een aantrekkelijke gebouwde omgeving dient te behartigen. Door het opstellen van een welstandsbeleid kan de gemeente in alle openheid een effectief en inzichtelijk welstandstoezicht inrichten. Vanuit die gedachtegang heeft de gemeente Wierden ervoor gekozen voor een nieuwe vorm van welstandstoezicht middels het aanstellen van een stadsbouwmeester. De stadsbouwmeester is verantwoordelijk voor de welstandstoets op basis van de welstandscriteria in de welstandsnota. Tot op heden werd deze toets in de gemeente uitgevoerd door de Welstandscommissie van Het Oversticht met als aanspreekpunt de rayonarchitect. Deze welstandscommissie is komen te vervallen en heeft plaatsgemaakt voor de ''stadsbouwmeester". Dit heeft met name invloed op de snelheid van toetsing.

De welstandsnota maakt onderscheid tussen een aantal plangebieden waarvoor gebiedsgerichte welstandscriteria ontwikkeld zijn. Het plangebied ligt in het deelgebied 1: 'Buitengebied'.

# *4.3.4.2 Deelgebied 1: Buitengebied*

Op basis van het beeldkwaliteitsplan "Het landschap als inspiratiebron" is het buitengebied van Wierden in te delen in 5 gebieden. De gebieden zijn: Heuvels, Heuvelranden, De Kolonie, Heideontginning en Koppen en beken. Het plangebied is gelegen binnen het gebied 'Heuvels'.

Opvallend onderdeel van het landschap van de gemeente Wierden zijn de "Heuvels". De heuvels zijn twee noord-zuid gerichte stuwwallen waarop de dorpen Wierden en Enter zijn gebouwd. De stuwwallen zijn hoofdzakelijk in gebruik als essen: oude, permanente bouwlanden. Op de heuvels bevinden zich meerdere essen. Rond deze bouwlanden ligt een krans van erven en beplanting. Op de heuvel van Wierden liggen de esdorpen Het Loo en Huurne, dit zijn agrarische nederzettingen zonder echte dorpskern. De glooiende westzijde van de Wierdense stuwwal en de zuidzijde van de Enterse stuwwal "Zuiderveld" waren in de 19e eeuw nog in gebruik als heideveld. Het kenmerk van beide heuvels is een halfopen landschap met een gesloten rand van bomen en bebouwing. De buitenplaatsen en de recreatiegebieden zorgen met hun park, bosaanleg en erfbeplanting samen voor de kenmerkende afwisseling in open en beslotenheid. Andere kenmerken zijn hoogteverschillen, onregelmatige en kleinschalige verkaveling, een licht kronkelig wegenpatroon, verspreid staande bebouwing, bossen, lanen en houtwallen.

# *4.3.4.3 Toetsing van het initiatief aan de Welstandsnota 2010 Wierden*

Bij het ontwerpen van het concrete bouwplan zal rekening worden gehouden met de redelijke eisen van welstand die gelden voor het gebied. De stadsbouwmeester zal te zijner tijd beoordelen of het bouwplan in overeenstemming is met de redelijke eisen van welstand.

# **4.3.5 Lokale woonagenda 2018-2022**

# *4.3.5.1 Algemeen*

De gemeente Wierden beschikt over een actuele Woonvisie. Deze lokale woonagenda sluit aan op de Regionale Woonvisie Twente, waar de gezamenlijke uitgangspunten voor het regionale woonbeleid zijn vastgelegd. Op basis daarvan is de kwantitatieve programmering bepaald in prestatieafspraken tussen de provincie en de Twentse gemeenten. De kwalitatieve programmering betreft echter lokaal maatwerk, waar de gemeenten in de regio zelf invulling aan geven binnen de gezamenlijke contouren van de Regionale Woonvisie. De lokale woonvisie geeft daar invulling aan, samen met een aantal thematische opgaven die voor de gemeente Wierden relevant zijn om de komende jaren nadere invulling aan te geven.

# *4.3.5.2 Kwalitatieve bijdrage*

De gemeente wil sturen op plannen die een kwalitatieve bijdrage leveren aan de ontwikkelingen in de gemeente. Daarmee wil de gemeente in kunnen spelen op de veranderende woningbehoefte in de gemeente Wierden, met bijzonder aandacht voor de meest kwetsbare groepen op de woningmarkt. De gemeente geeft voorrang aan ontwikkelingen die voldoen aan de volgende randvoorwaarden:

- realisatie van woningen in het sociale huur segment;
- realiseren van een optimale balans tussen type woningen in de koopsector, waarbij voornamelijk wordt gericht op 2-onder-1-kapwoningen en vrijstaande woningen en woningen in het goedkope en middeldure segment;
- toevoeging voor de lokale vraag;
- spreiding over kernen. In alle kernen is in principe sprake van een aanvullende behoefte, waarbij het grootste deel van de behoefte ligt in zowel Wierden als Enter;
- inbreiding voor uitbreiding, wat inhoudt dat ontwikkelingen binnen bestaande kernen de voorkeur hebben ten opzichte van ontwikkelingen in het buitengebied;

# *4.3.5.3 Woningbouwcontingent*

In de woningbouwafspraken die de gemeente Wierden met de provincie Overijssel heeft gemaakt wordt uitgegaan van een woningbouwcontingent van 567 woningen tot 2026; iets meer dan de uitkomst van de provinciale Primosprognose die uitgaat van 525 woningen tot en met 2027. Het woningbouwcontingent biedt kwantitatief voldoende ruimte om aan de woningbehoefte voor de komende jaren te kunnen voldoen, en biedt ook nog wat ruimte voor extra instroom van buiten de gemeente.

Realisatie van een voldoende aantal woningen is bovendien een essentiële randvoorwaarde om in te kunnen spelen op de kwalitatieve behoefte. Ook beperkt dit het risico dat door strikte contingentering er onvoldoende nieuwbouw gerealiseerd wordt: als gevolg van planuitval en vertraging. De aanwezigheid van plannen die niet voorzien in de juiste kwaliteiten vergroten dit risico.

# *4.3.5.4 Toetsing van het initiatief aan de Lokale woonagenda 2018-2022*

Voorliggend bestemmingsplan voorziet in het verplaatsen van een bouwrecht. In voorliggend geval is dan ook reeds sprake van een bestaand contingent, welke is vastgelegd in het bestemmingsplan 'Buitengebied 2009' ter plaatse van het bestemmingsvlak wonen aan de Rijssenseweg 44 en Achteresweg 1. Het gaat daarnaast om een particuliere vraag voor een verplaatsing van een bouwrecht, waarmee sprake is van een concrete behoefte naar de realisatie van een woning. Geconcludeerd wordt dan ook dat voorliggend plan voldoet aan de Lokale woonagenda 2018-2022.

# **4.3.6 Conclusie toetsing aan het gemeentelijk beleid**

Geconcludeerd kan worden dat voorliggend bestemmingsplan in overeenstemming is met het gemeentelijk beleid zoals verwoord in de behandelde beleidsstukken.

# <span id="page-26-1"></span><span id="page-26-0"></span>**HOOFDSTUK 5 RANDVOORWAARDEN EN ONDERZOEK**

# **5.1 Inleiding**

Op grond van artikel 3.1.6 van het Besluit ruimtelijke ordening moet in de toelichting op het bestemmingsplan een beschrijving worden opgenomen van de wijze waarop de milieukwaliteitseisen bij het plan zijn betrokken. Daarbij moet rekening gehouden worden met de geldende wet- en regelgeving en met de vastgestelde (boven)gemeentelijke beleidskaders. Bovendien is een bestemmingsplan een belangrijk middel voor afstemming tussen de milieuaspecten en ruimtelijke ordening.

In dit hoofdstuk worden de resultaten van het onderzoek naar de milieukundige uitvoerbaarheid beschreven. Hierbij is ingegaan op alle aspecten van de ontwikkeling (sloop, bouw woning, en de realisatie van extra bijgebouwen) Het betreft de thema's hinder, geur, bodem, geluid, externe veiligheid, luchtkwaliteit, ecologie en archeologie & cultuurhistorie.

# <span id="page-26-2"></span>**5.2 Milieu- en omgevingsaspecten**

#### **5.2.1 Hinder**

#### *5.2.1.1 Algemeen*

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan we het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreëren anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies. Die onderlinge afstand moet groter zijn naarmate de milieubelastende functie het milieu sterker belast. Milieuzonering heeft twee doelen:

- het voorkomen of zoveel mogelijk beperken van hinder en gevaar bij woningen en andere gevoelige functies;
- het bieden van voldoende zekerheid aan bedrijven dat zij hun activiteiten duurzaam onder aanvaardbare voorwaarden kunnen uitoefenen.

Voor het bepalen van de aan te houden afstanden wordt de VNG-uitgave "Bedrijven en Milieuzonering" uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstandenlijst gaat uit van gemiddeld moderne bedrijven. Indien bekend is welke activiteiten concreet zullen worden uitgeoefend, kan gemotiveerd worden uitgegaan van de daadwerkelijk te verwachten milieubelasting, in plaats van de richtafstanden. De afstanden worden gemeten tussen enerzijds de grens van de bestemming die de milieubelastende functie(s) toelaat en anderzijds de uiterste situering van de gevel van een milieugevoelige functie die op grond van het bestemmingsplan of bestemmingsplan mogelijk is.

#### *5.2.1.2 Gebiedstypen*

Volgens de VNG-uitgave "Bedrijven en Milieuzonering" dient eerst te worden beoordeeld of in de omgeving sprake is van een 'rustige woonwijk' of een 'gemengd gebied'.

Een 'rustige woonwijk' is een woonwijk die is ingericht volgens het principe van functiescheiding. Overige functies komen vrijwel niet voor. Langs de randen is weinig verstoring van verkeer. In de VNG-uitgave wordt het buitengebied veelal gerekend tot het omgevingstype 'rustige woonwijk'.

Een 'gemengd gebied' is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden rechtvaardigen. Geluid is voor de te hanteren afstand van milieubelastende activiteiten veelal bepalend.

Het plangebied is gelegen in het buitengebied, waar geen sprake is van een matige of sterke functiemenging. Daarom wordt in dit geval uitgegaan van het omgevingstype "rustige woonwijk".

| Milieucategorie | Richtafstanden tot omgevingstype rustige | Richtafstanden tot omgevingstype gemengd |  |
|-----------------|------------------------------------------|------------------------------------------|--|
|                 | woonwijk                                 | gebied                                   |  |
| 1               | 10 m                                     | 0 m                                      |  |
| 2               | 30 m                                     | 10 m                                     |  |
| 3.1             | 50 m                                     | 30 m                                     |  |
| 3.2             | 100 m                                    | 50 m                                     |  |
| 4.1             | 200 m                                    | 100 m                                    |  |
| 4.2             | 300 m                                    | 200 m                                    |  |
| 5.1             | 500 m                                    | 300 m                                    |  |
| 5.2             | 700 m                                    | 500 m                                    |  |
| 5.3             | 1.000 m                                  | 700 m                                    |  |
| 6               | 1.500 m                                  | 1.000 m                                  |  |

#### *5.2.1.3 Situatie plangebied*

#### Algemeen

Aan de hand van vorenstaande regeling is onderzoek verricht naar de feitelijke situatie. De VNG-uitgave "Bedrijven en Milieuzonering" geeft een eerste inzicht in de milieuhinder van inrichtingen.

Er wordt bij het realiseren van nieuwe bestemmingen gekeken te worden naar de omgeving waarin de nieuwe bestemmingen gerealiseerd worden. Hierbij spelen twee vragen en rol:

- 1. past de nieuwe functie in de omgeving? (externe werking);
- 2. laat de omgeving de nieuwe functie toe? (interne werking).

#### Externe werking

Hierbij gaat het met name om de vraag of de voorgenomen ruimtelijke ontwikkeling leidt tot een situatie die, vanuit hinder of gevaar bezien, in strijd is te achten met een goede ruimtelijke ontwikkeling. Daarvan is sprake als het woon- en leefklimaat van omwonenden in ernstige mate wordt aangetast of de realisatie van het plan leidt tot hinder of belemmeringen voor de bedrijven in de omgeving.

De functie 'wonen' is niet milieubelastend voor de omgeving. Er is geen sprake van een aantasting van het woon- en leefklimaat van omwonenden.

#### Interne werking

Hierbij gaat het om de vraag of nieuwe functie binnen het plangebied hinder ondervindt van bestaande functies in de omgeving en andersom of de nieuwe functie(s) de bedrijfsvoering of ontwikkelingsmogelijkheden van omliggende bedrijven aantasten. De nieuwe functie betreft de nieuwe woning aan de noordzijde van het perceel aan de Rijssenseweg 40, waarop wordt ingegaan.

In onderstaande tabel worden de activiteiten/functies benoemd welke zijn gelegen in de nabijheid van de gewenste woning. Tevens is aangegeven tot welke milieucategorie deze activiteit of functie wordt gerekend, welke richtafstand aangehouden moet worden tussen de gevel van de nieuwe woning en het bestemmingsvlak van de betreffende milieubelastende functie en wat de daadwerkelijke afstand bedraagt.

| Adres                             | Omschrijving                                                                         | Categorie | Max.<br>richtafstand | Werkelijke afstand tot<br>nieuwe<br>woonbestemming |  |  |
|-----------------------------------|--------------------------------------------------------------------------------------|-----------|----------------------|----------------------------------------------------|--|--|
| Rijssenseweg 42b                  | Betonwarenfabriek, met<br>persen, triltafels en<br>bekistingtrillers, p.c. < 100 t/d | 4.2       | 300 m                | 40 m                                               |  |  |
| Achteresweg 5/5a                  | Fokken en houden van<br>rundvee                                                      | 3.2       | 30 m*                | 240 m                                              |  |  |
| Rijssenseweg 38                   | Benzineservicestation met<br>LPG >1.000 m3<br>/jaar                                  | 4.1       | 200 m                | 330 m                                              |  |  |
| Rijssenseweg 44a                  | Timmerwerkfabrieken,<br>vervaardiging overige<br>artikelen van hout                  | 3.2       | 100 m                | 210 m                                              |  |  |
| Bedrijventerrein<br>Enter-Rijssen | Inwaarts gezoneerd<br>bedrijventerrein                                               | 2         | 30 m                 | 100 m                                              |  |  |
| Bedrijventerrein<br>Enter         | Inwaarts gezoneerd<br>bedrijventerrein                                               | 3.2       | 100 m                | 160 m                                              |  |  |

• *aspect geur is buiten beschouwing gelaten, zie hiervoor paragraaf 5.2.2*

Zoals blijkt uit de tabel wordt aan alle richtafstanden voldaan, behalve de richtafstand voor de betonwarenfabriek aan de Rijssenseweg 42b. De geplande woning valt binnen de richtafstanden voor de aspecten geluid en stof. Voor de fabriek geldt een richtafstand van 300 meter voor het aspect geluid en een richtafstand van 100 meter voor het aspect stof.

Om inzicht te verkrijgen in de optredende gevelbelastingen ten gevolge van het lawaai afkomstig van deze fabriek is een akoestisch onderzoek uitgevoerd. Voor de resultaten van dit onderzoek wordt verwezen naar paragraaf 5.4.2. Hier wordt kortheidshalve geconcludeerd dat het geluidsniveau ter hoogte van de nieuwe woning kan voldoen aan de ambitiewaarde.

Voor wat betreft het aspect stof wordt opgemerkt dat de stof emitterende activiteiten, zoals het transport van zand, grind en cement en het vullen van de cementsilo, plaats vinden aan de westzijde van het perceel, laag achter het bedrijfsgebouw. Deze activiteiten bevinden zich op ruim 100 meter afstand van de geplande woning. Daarbij wordt opgemerkt dat voor het vullen van de cementsilo gebruik wordt gemaakt van zelfreinigende stoffilters, waarmee de emissie van stof van cement en andere fijne stoffen wordt tegengegaan.

Geconcludeerd wordt dat er sprake zal zijn van een aanvaardbaar woon- en leefklimaat ter plaatse van de woning. Omgekeerd levert de woning geen (extra) beperking op voor het bedrijf, mede omdat reeds woningen van derden op een kortere afstand zijn gelegen en hiermee maatgevend zijn.

# *5.2.1.4 Conclusie*

Het aspect milieuzonering vormt geen belemmering voor de uitvoerbaarheid van dit plan.

#### **5.2.2 Geur**

#### *5.2.2.1 Wet geurhinder en veehouderij en Activiteitenbesluit*

De Wet geurhinder en veehouderij (Wgv) vormt het toetsingskader voor vergunningsplichtige veehouderijen, als het gaat om geurhinder. Voor meldingsplichtige veehouderijbedrijven is het beoordelingskader voor geurhinder opgenomen in het Activiteitenbesluit.

De Wgv stelt één landsdekkend beoordelingskader met een indeling in twee categorieën. Voor diercategorieën waarvan de geuremissie per dier is vastgesteld, wordt deze waarde uitgedrukt in een ten hoogste toegestane geurbelasting op een geurgevoelig object. Voor de andere diercategorieën is die waarde een wettelijke vastgestelde afstand die ten minste moet worden aangehouden.

Voor diercategorieën waarvoor in de Wgv een geuremissie per dier is vastgesteld geldt dat, binnen een concentratiegebied, de geurbelasting op geurgevoelige objecten binnen de bebouwde kom niet meer dan 3 odour units per kubieke meter lucht mag bedragen. Voor geurgevoelige objecten buiten de bebouwde kom mag deze niet meer bedragen dan 14 odour units per kubieke meter lucht.

Op grond van de Wet geurhinder en veehouderij (Wgv) dient voor diercategorieën waarvoor per dier geen geuremissie is vastgesteld (bijvoorbeeld melkkoeien en paarden) en een geurgevoelig object de volgende afstanden aangehouden te worden:

- ten minste 100 meter indien het geurgevoelige object binnen de bebouwde kom is gelegen, en
- ten minste 50 meter indien het geurgevoelige object buiten de bebouwde kom is gelegen.

Voor meldingsplichtige veehouderijbedrijven gelden tevens vaste afstandseisen. Deze eisen zijn gebaseerd op en komen overeen met de vaste afstanden zoals opgenomen in de Wgv.

# *5.2.2.2 Activiteitenbesluit milieubeheer*

Zoals reeds in paragraaf 5.2.1 vermeld is het dichtstbijzijnde agrarische bedrijf gelegen aan de Achteresweg 5/5a. Indien in het agrarische bouwvlak een mestbassin is gelegen zijn voor een mestbassin regels opgenomen in het Activiteitenbesluit. Voor een opslag van gier/drijfmest met een oppervlakte van minder dan 350 m² geldt een afstand van 50 meter. Wanneer de mestopslag een oppervlakte heeft van meer dan 350 m², dan geldt een richtafstand van 100 meter.

# *5.2.2.3 Situatie plangebied*

Het plangebied is gelegen buiten de bebouwde kom, waardoor bij grondgebonden veehouderijen een vaste afstand van 50 meter moet worden aangehouden. De dichtstbijzijnde veehouderij, een melkveebedrijf (Achteresweg 5/5a), is gelegen op 240 meter afstand van de nieuwe woonbestemming binnen het plangebied. Hiermee wordt ruimschoots aan de vaste afstand voldaan en is derhalve een aanvaardbaar woon- en leefklimaat te verwachten. Omgekeerd levert het voornemen geen beperking op voor het agrarisch bedrijf.

# *5.2.2.3 Conclusie*

Gelet op vorenstaande, is er sprake van een aanvaardbaar woon- en leefklimaat ter plaatse van het plangebied. De ontwikkeling levert geen extra belemmeringen op voor de ontwikkeling van het omliggende agrarische bedrijven. De Wet geurhinder en veehouderijen vormt geen belemmering voor dit plan.

# **5.2.3 Bodem**

# *5.2.3.1 Algemeen*

Bij de vaststelling van een bestemmingsplan of bestemmingsplan dient te worden bepaald of de aanwezige bodemkwaliteit past bij het toekomstige gebruik van die bodem en of deze aspecten optimaal op elkaar kunnen worden afgestemd. Om hierin inzicht te krijgen, dient doorgaans een bodemonderzoek te worden verricht.

Kruse Groep B.V. heeft een verkennend bodemonderzoek in combinatie met een verkennend asbest onderzoek uitgevoerd ter plaatse van het nieuwe woonperceel aan Rijssenseweg 40. Hierna wordt op de belangrijkste conclusies ingegaan. Het volledige onderzoek is bijgevoegd als bijlage 1 bij deze toelichting.

# *5.2.3.2 Situatie plangebied*

# Algemeen

Het verkennend bodemonderzoek is verricht op de volgende terreindelen:

- Deellocatie A: druppelzone (23 m2 , 23 m x 1 meter);
- Overig terreindeel (circa 2000 m2 ).

In totaal zijn er handmatig 11 inspectiegaten gegraven en zijn 5 grondboringen verricht. Drie gaten zijn doorgeboord tot in de ongeroerde ondergrond. Er is 1 diepe boring afgewerkt tot de peilbuis. Gebleken is dat de bodem voornamelijk bestaat uit matig fijn zand. Zintuigelijk zijn geen bodemvreemde materialen waargenomen. Visueel zijn geen asbestverdacht materialen waargenomen op het maaiveld of in de bodem. Het freatisch grondwater in peilbuis 1 is aangetroffen op 2.05 m-mv.

#### Resultaten

#### *Deellocatie A*

De fijne fractie van de druppelzone is niet asbesthoudend.

#### *Overig terreindeel*

Het grondwater is licht verontreinigd. De bovengrond (BG I en BG II) en de ondergrond zijn niet verontreinigd. Aangezien de tussenwaarden niet worden overschreden, is nader bodemonderzoek niet noodzakelijk. De mengmonsters van de fijne fractie MM FF - 01, MM FF -02 en MM FF - 03 zijn niet asbesthoudend.

Uit milieukundig oogpunt is er geen bezwaar tegen de voorgenomen bestemmingsplanwijziging en nieuwbouwplannen, aangezien de vastgestelde verontreinigingen geen risico's voor de volksgezondheid opleveren. De bodem wordt geschikt geacht voor het huidige en toekomstige gebruik (wonen met tuin).

#### *5.2.3.3 Conclusie*

Het aspect 'bodem' vormt geen belemmering voor de in dit bestemmingsplan besloten ontwikkeling.

#### **5.2.4 Geluid (Wet geluidhinder)**

# *5.2.4.1 Wettelijke kader*

De Wet geluidhinder (Wgh) bevat geluidnormen en richtlijnen over de toelaatbaarheid van geluidniveaus als gevolg van rail- en wegverkeerslawaai en industrielawaai. De Wgh geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan, bestemmingsplan of het nemen van een omgevingsvergunning indien het plan een geluidgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. Het akoestisch onderzoek moet uitwijzen of de wettelijke voorkeurswaarde bij geluidgevoelige objecten wordt overschreden en zo ja, welke maatregelen nodig zijn om aan de voorkeurswaarde te voldoen.

# *5.2.4.2 Situatie plangebied*

In dit geval is sprake van een nieuw geluidsgevoelige object, namelijk de nieuwe woning. Hierna wordt ingegaan op de aspecten industrielawaai, rail- en wegverkeerslawaai.

#### Industrielawaai

Het plangebied ligt binnen de geluidszone van de betonwarenfabriek aan de Rijssenseweg 42b. Om inzicht te verkrijgen van de optredende gevelbelastingen ten gevolge van het industrielawaai afkomstig van deze inrichting ter hoogte van de nieuwe woning is door Buijvoets bouw- en geluidsadvisering een akoestisch onderzoek uitgevoerd. Dit onderzoek is opgenomen in bijlage 2 bij deze toelichting. Hierna zijn de conclusies uit het onderzoek opgenomen.

In voorliggend geval wordt een het bouwrecht voor een woning verplaatst vanuit het rustig gewenste buitengebied (ambitie LAr, LT = 45 dBA etmaal) naar een gemengd woon-werkgebied (ambitie LAr, LT = 50 dBA etmaal) waarvoor een hogere ambitiewaarde geldt. Ter plaatse van de nieuwe locatie van het bouwrecht kan aan de ambitiewaarde worden voldaan. De geluidbelasting LAr,LT is bij de locatie ten noorden van de Rijssenseweg 40 gelijk aan de belasting ter plaatse van de huidige situering van het te verplaatsen bouwrecht

voor een woning (bouwvlak aan de Achteresweg 1 en Rijssenseweg 44). Omdat voor de vervangende locatie conform het geluidbeleid een hogere plafondwaarde geldt is deze locatie voor het bedrijf mogelijk gunstiger wanneer het bedrijf extra geluidruimte nodig heeft. Voor de geplande woning is de geluidbelasting gelijk. Bij de te realiseren woning is sprake van een aanvaardbaar woon- en leefklimaat. De woning is ook geen extra beperking voor het bedrijf.

# Railverkeerslawaai

Railverkeerslawaai wordt in dit geval buiten beschouwing gelaten, omdat de dichtstbijzijnde spoorlijn op ruime afstand van het plangebied ligt.

#### Wegverkeerslawaai

In het kader van het aspect wegverkeerslawaai is door Buijvoets bouw- en geluidsadvisering een akoestisch onderzoek wegverkeerslawaai uitgevoerd. Hierna zijn de resultaten uit het onderzoek opgenomen. Voor het volledige onderzoek wordt verwezen naar bijlage 3 bij deze toelichting.

In artikel 74 van de Wgh is aangegeven dat wegen aan weerszijden van de weg een wettelijke geluidszone hebben. De hiervoor genoemde zones gelden niet voor:

- wegen die zijn aangeduid als woonerf (art 74.2);
- wegen waarvoor een maximumsnelheid van 30 km/uur geldt (art 74.2).

Het gewenste nieuwe woning ligt in 'buitenstedelijk' gebied binnen de wettelijk vastgestelde geluidszone, als bedoeld in artikel 74 van de Wet geluidhinder, van de Achteresweg en Rijssenseweg. De geluidbelasting als gevolg van de Achteresweg bedraagt maximaal 47 dB en ligt onder de voorkeurswaarde van 48 dB. De voorkeurswaarde van 48 dB als gevolg van de Rijssenseweg wordt met 51 dB overschreden. De ten hoogste toelaatbare geluidbelasting van 53 dB in buitenstedelijk gebied wordt echter niet overschreden.

Aan de ontheffingscriteria voor hogere grenswaarden uit de beleidsnota 'gebiedsgericht geluidbeleid gemeente Wierden, Nota hogere grenswaarden' wordt voldaan. Voor de woning op het nieuwe woonperceel wordt met betrekking tot de Rijssenseweg een hogere waarde van 51 dB aangevraagd.

In alle gevallen waarin ontheffing wordt verleend, worden eisen gesteld aan het binnenniveau en de indeling van de woning. De binnenwaarde, waaraan bij het realiseren van de nieuwe woning zal moeten worden voldaan, bedraagt 33 dB (Bouwbesluit art 3.1).

# *5.2.4.3 Conclusie*

Het aspect 'geluid' vormt, met het vaststellen van de benodigde hogere waarde en het nemen van gevelmaatregelen met een gevelwering van 33 dB, geen belemmering voor de in dit bestemmingsplan besloten ontwikkeling.

# **5.2.5 Externe veiligheid**

#### *5.2.5.1 Algemeen*

Externe veiligheid is een beleidsveld dat is gericht op het beheersen van risico's die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Bij nieuwe ontwikkelingen moet worden voldaan aan strikte risicogrenzen en moet worden getoetst aan wet- en regelgeving op het gebied van externe veiligheid. Concreet gaat het om risicovolle bedrijven, vervoer gevaarlijke stoffen per weg, spoor en water en transport gevaarlijke stoffen via buisleidingen. Op de diverse aspecten van externe veiligheid is afzonderlijke wetgeving van toepassing. Voor risicovolle bedrijven gelden onder meer:

- het Besluit externe veiligheid inrichtingen (Bevi);
- de Regeling externe veiligheid (Revi);
- het Registratiebesluit externe veiligheid;
- het Besluit risico's Zware Ongevallen 2015 (Brzo 2015);

- het Vuurwerkbesluit.
Voor vervoer van gevaarlijke stoffen geldt de 'Wet Basisnet vervoer gevaarlijke stoffen' (Wet Basisnet). Dat vervoer gaat over water, spoor, wegen of door de lucht. De regels van het Basisnet voor ruimtelijke ordening zijn vastgelegd in:

- het Besluit externe veiligheid transportroutes (Bevt);
- de Regeling basisnet;
- de (aanpassing) Regeling Bouwbesluit (veiligheidszone en plasbrandaandachtsgebied).

Voor buisleidingen geldt het Besluit buisleidingen externe veiligheid (Bevb) die op 1 januari 2011 in werking is getreden.

Het doel van wetgeving op het gebied van externe veiligheid is risico's waaraan burgers in hun leefomgeving worden blootgesteld vanwege risicovolle inrichtingen en activiteiten tot een aanvaardbaar minimum te beperken. Het is noodzakelijk inzicht te hebben in de kwetsbare en beperkt kwetsbare objecten en het plaatsgebonden en het groepsrisico.

#### *5.2.5.2 Situatie plangebied*

Aan de hand van de Risicokaart is een inventarisatie verricht van risicobronnen in en rond het plangebied (nieuwe woning). Op de Risicokaart staan meerdere soorten risico's, zoals ongevallen met brandbare, explosieve en giftige stoffen, grote branden of verstoring van de openbare orde. In totaal worden op de Risicokaart dertien soorten rampen weergegeven. In afbeelding 5.1 is een uitsnede van de Risicokaart weergegeven. Het plangebied is met de blauwe ster weergegeven. In de nabijheid van het plangebied is een tankstation (met LPG) gelegen. Op dit tankstation wordt nader ingegaan.

*Afbeelding 5.1 Uitsnede risicokaart (Bron: Risicokaart)*

#### Tankstation de Riet (Gulf)

Aan de Rijssenseweg 38 is een benzineservicestation gevestigd waar tevens LPG wordt verkocht. Dergelijke inrichtingen vallen onder de werkingssfeer van het Bevi en kennen zowel een plaatsgebonden risico als een groepsrisico. De plaatsgebonden risicocontouren van het vulpunt (110 meter), het LPG-reservoir (25 meter) als de LPG-afleveringsinstallatie (15 meter) liggen ruim buiten het plangebied. Indien een kwetsbaar object wordt

gerealiseerd binnen het invloedsgebied van 150 meter van het vulpunt of LPG-reservoir, dan moet het groepsrisico nader worden verantwoord. In voorliggend geval is de afstand van het tankstation tot het nieuwe woonperceel circa 330 meter en is een nadere verantwoording van het groepsrisico en het plaatsgebonden risico niet noodzakelijk.

# *5.2.5.3 Conclusie*

Een en ander brengt met zich mee dat het plan in overeenstemming is met wet- en regelgeving ter zake van externe veiligheid.

# **5.2.6 Luchtkwaliteit**

# *5.2.6.1 Beoordelingskader*

Om een goede luchtkwaliteit in Europa te garanderen heeft de Europese Unie een viertal kaderrichtlijnen opgesteld. De hiervan afgeleide Nederlandse wetgeving is vastgelegd in hoofdstuk 5, titel 2 van de Wet milieubeheer. Deze wetgeving staat ook bekend als de Wet luchtkwaliteit.

In de Wet luchtkwaliteit staan ondermeer de grenswaarden voor de verschillende luchtverontreinigende stoffen. Onderdeel van de Wet luchtkwaliteit zijn de volgende Besluiten en Regelingen:

- Besluit en de Regeling niet in betekenende mate bijdragen (luchtkwaliteitseisen);
- Besluit gevoelige bestemmingen (luchtkwaliteitseisen);

# 5.2.6.1.1 Besluit en de Regeling niet in betekenende mate bijdragen

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende plan niet in betekenende mate is. Het begrip "niet in betekenende mate" is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10). Toetsing aan andere luchtverontreinigende stoffen uit de Wet luchtkwaliteit vindt niet plaats.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

- woningen: 1.500 met een enkele ontsluitingsweg;
- woningen: 3.000 met twee ontsluitingswegen;
- kantoren: 100.000 m2 bruto vloeroppervlak met een enkele ontsluitingsweg.

Als een ruimtelijke ontwikkeling niet genoemd staat in de Regeling NIBM kan deze nog steeds niet in betekenende mate bijdragen. De bijdrage aan NO2 en PM10 moet dan minder zijn dan 3% van de grenswaarden.

# 5.2.6.1.2 Besluit gevoelige bestemmingen

Dit besluit is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings-, verpleeg- en bejaardentehuizen. Woningen en ziekenhuizen/ klinieken zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszijden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet luchtkwaliteit nodig.

# *5.2.6.2 Situatie plangebied*

Dit plan voorziet in realisatie van de realisatie van een nieuwe woning met bijgebouw en een extra oppervlakte aan bijgebouwen bij twee bestaande woningen. Voorliggend plan kan worden gezien als een kleinschalige ontwikkeling. Daarbij wordt opgemerkt dat in paragraaf 5.2.6.1.1 voorbeelden zijn gegeven van categorieën

die "niet in betekenende mate bijdragen" aan luchtverontreiniging. In vergelijking met deze categorieën is het plan zeker aan te merken als een plan dat "niet in betekenende mate bijdraagt" aan luchtverontreiniging. Tenslotte wordt de functie 'wonen' niet aangemerkt als een gevoelige bestemming.

Voor wat betreft de stofemissie van de betonwarenfabriek aan de Rijssenseweg 42b (zie ook paragraaf 5.2.1), wordt opgemerkt dat uit een indicatieve berekening van de luchtkwaliteit volgt dat ook bij het in werking zijn van de fabriek, ter hoogte van de te realiseren woning de grenswaarde voor luchtkwaliteit ruimschoots zullen worden gerespecteerd. Nu de grenswaarden voor luchtkwaliteit ruimschoots zullen worden gerespecteerd kan worden gesteld dat voldoende aannemelijk is dat er sprake is van een aanvaardbaar woon- en leefklimaat in het plangebied. Omgekeerd worden de belangen van de betonwarenfabriek niet aanvullend geschaad.

# *5.2.6.3 Conclusie*

Het aspect luchtkwaliteit vormt geen belemmering voor de uitvoerbaarheid van dit plan.

# **5.2.7 Ecologie**

Bescherming in het kader van de natuur wet- en regelgeving is op te delen in gebieds- en soortenbescherming. Bij gebiedsbescherming heeft men te maken met de Wet natuurbescherming en het Natuurnetwerk Nederland (NNN). Soortenbescherming gaat uit van de bescherming van dier- en plantensoorten. Sinds 1 januari 2017 is het wettelijk kader ten aanzien van gebieds- en soortenbescherming vastgelegd in de Wet natuurbescherming.

# *5.2.7.1 Gebiedsbescherming*

# 5.2.7.1.1 Natura 2000-gebieden

Nederland heeft de Europese Vogelrichtlijn en Habitatrichtlijn in de Wet natuurbescherming verankerd. Nederland zal aan de hand van een vergunningenstelsel de zorgvuldige afweging waarborgen rond projecten die gevolgen kunnen hebben voor Natura 2000-gebieden.

In afbeelding 5.2 is de ligging van het plangebied ten opzichte van de dichtstbijzijnde Natura 2000-gebieden te zien.

*Afbeelding 5.2 Ligging van het plangebied ten opzichte van de Natura 2000 en het Natura 2000-gebied (Provincie Overijssel)*

Het plangebied is niet gelegen binnen of op korte afstand van Natura 2000-gebieden. Het dichtstbijzijnde Natura 2000-gebied 'Borkeld' ligt op een afstand van circa 2,4 kilometer van het plangebied. Gezien de aard en omvang van de voorliggende ontwikkeling en de afstand van het plangebied tot Natura 2000-gebied, is geen sprake van directe invloed op de instandhoudingsdoelstelling van Natura 2000-gebieden. Een ontwikkeling kan echter ook indirect invloed hebben op Natura 2000-gebied door een toename van stikstofdepositie. In voorliggend geval is door BJZ.nu een AERIUS berekening uitgevoerd om de te verwachten stikstofemissie als gevolg van de voorgenomen ontwikkeling en de eventuele gevolgen daarvan inzichtelijk te maken. Het volledige onderzoeksrapport is opgenomen in bijlage 4 bij deze toelichting.

De conclusie van het rapport is dat voor zowel de aanlegfase als de gebruiksfase geen sprake is van rekenresultaten hoger dan 0,00 mol/ha/j. Daarmee zijn geen negatieve effecten op Natura 2000-gebieden te verwachten.

# 5.2.7.1.2 Natuurnetwerk Nederland (NNN)

Het Natuurnetwerk Nederland (NNN) is de kern van het Nederlandse natuurbeleid (NNN). Het NNN is in provinciale structuurvisies uitgewerkt. In of in de directe nabijheid van het NNN geldt het 'nee, tenzij'-principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten. In afbeelding 5.3 is de ligging van het plangebied ten opzichte van de NNN weergegeven.

*Afbeelding 5.3 Ligging van het plangebied ten opzichte van de Natuurnetwerk Nederland en het NNN-gebied (Provincie Overijssel)*

Het plangebied behoort niet tot het NNN. Gronden die tot NNN behoren liggen op circa 630 meter afstand van het plangebied. Gezien de aard en omvang van de ontwikkeling en de onderlinge afstand tot de NNN is geen sprake van een aantasting van de wezenlijke kenmerken en waarden (er is bijvoorbeeld geen sprake van areaalvermindering en het doorsnijden van structuren).

# *5.2.7.2 Soortenbescherming*

# 5.2.7.2.1 Algemeen

Wat betreft de soortenbescherming is de Wet natuurbescherming van toepassing. Hierin wordt onder andere de bescherming van dier- en plantensoorten geregeld. Bij ruimtelijke ontwikkelingen dient te worden getoetst of er sprake is van negatieve effecten op de aanwezige natuurwaarden. Als hiervan sprake is, moet ontheffing of vrijstelling worden gevraagd. In dit geval is door Natuurbank Overijssel een Quickscan natuurwaardenonderzoek uitgevoerd. Het volledige rapport is opgenomen in bijlage 5 bij deze toelichting. Hierna wordt ingegaan op de belangrijkste resultaten.

# 5.2.7.2.2 Situatie plangebied

De inrichting en het gevoerde beheer maken het plangebied niet tot een geschikte groeiplaats voor beschermde plantensoorten, maar wel tot een geschikt functioneel leefgebied voor verschillende algemeneen weinig kritische beschermde diersoorten. Beschermde diersoorten benutten het plangebied hoofdzakelijk als foerageergebied, maar mogelijk bezetten verschillende grondgebonden zoogdiersoorten er een rust- en voortplantingsplaats en nestelen er vogels in de bebouwing. Vleermuizen en amfibieën bezetten geen vaste rust- of voortplantingsplaats in het plangebied.

Van de in het plangebied nestelende vogelsoorten, is uitsluitend het bezette nest beschermd, niet het oude nest of de nestplaats. Bezette vogelnesten zijn beschermd en mogen niet beschadigd of vernield worden. Gelet op de aard van de werkzaamheden kan geen ontheffing verkregen worden voor het beschadigen of vernielen van bezette vogelnesten.

Door uitvoering van de voorgenomen activiteiten wordt mogelijk een beschermd grondgebonden zoogdier gedood en wordt mogelijk een vaste rust- en/of voortplantingsplaats van een beschermd grondgebonden zoogdier beschadigd en/of vernield. Voor de grondgebonden zoogdiersoorten, die een vaste rust- en/of voortplantingsplaats in het plangebied bezetten of die mogelijk gedood worden als gevolg van de voorgenomen activiteiten, geldt een vrijstelling van de verbodsbepalingen 'doden' en het 'beschadigen/vernielen van de vaste rust- en voortplantingsplaats'.

# *5.2.7.3 Conclusie*

Met inachtneming van vorenstaande vormt de Wet natuurbescherming geen belemmering voor de uitvoerbaarheid van de in dit bestemmingsplan besloten ontwikkeling.

# **5.2.8 Archeologie & Cultuurhistorie**

#### *5.2.8.1 Archeologie*

# 5.2.8.1.1 Algemeen

Initiatiefnemers hebben op basis van de Erfgoedwet een archeologische zorgplicht bij projecten waarbij de bodem wordt verstoord. Hiervoor is onderzoek noodzakelijk: het archeologisch vooronderzoek. Als blijkt dat in het plangebied behoudenswaardige archeologische vindplaatsen aanwezig zijn, dan kan de initiatiefnemer verplicht worden hiermee rekening te houden. Dit kan leiden tot een aanpassing van de plannen, waardoor de vindplaatsen behouden blijven, of tot een archeologische opgraving en publicatie van de resultaten.

#### 5.2.8.1.2 Situatie plangebied

De gemeente Wierden beschikt over een archeologische verwachtingskaart. Deze kaart geeft de kans weer op archeologische vondsten. Een uitsnede van deze archeologische verwachtingskaart is opgenomen in afbeelding 5.4. Het plangebied is aangegeven met de rode contour.

*Afbeelding 5.4 Uitsnede archeologische verwachtingskaart (Bron: gemeente Wierden)*

Op basis van de gemeentelijke archeologische verwachtingskaart blijkt dat het plangebied is gelegen in een gebied met deels een hoge verwachting, deels een middelhoge verwachting en deels een lage verwachting. Voor het buitengebied geldt het volgende:

- er geldt een onderzoeksplicht in gebieden met een lage archeologische verwachting bij bodemingrepen groter dan 10 hectare;
- er geldt een onderzoeksplicht in gebieden met een middelhoge archeologische verwachting bij bodemingrepen groter dan 5.000 m2 en dieper dan 50 cm;
- er geldt een onderzoeksplicht in gebieden met een hoge archeologische verwachting bij bodemingrepen groter dan 2.500 m2 en dieper dan 50 cm;

Voorgenoemde oppervlaktes worden met dit plan niet overschreden. Archeologisch onderzoek is dan ook niet noodzakelijk.

#### *5.2.8.2 Cultuurhistorie*

#### 5.2.8.2.1 Algemeen

Onder cultuurhistorische waarden worden alle structuren, elementen en gebieden bedoeld die cultuurhistorisch van belang zijn. Zij vertellen iets over de ontstaansgeschiedenis van het Nederlandse cultuurlandschap. Vaak is er een sterke relatie tussen aardkundige aspecten en cultuurhistorische aspecten.

In de Bro is sinds 1 januari 2012 (artikel 3.1.6, vijfde lid, onderdeel a) opgenomen dat een bestemmingsplan "*een beschrijving van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden"* dient te bevatten.

#### 5.2.8.2.2 Situatie plangebied

In voorliggend geval is binnen het plangebied een rijksmonument gelegen, namelijk de boerderij aan de Rijssenseweg 40. Als gevolg van voorliggende ontwikkeling vinden geen wijzigingen plaats aan dit monument. Voor het overige zijn er in het plangebied of de directe omgeving geen bijzondere cultuurhistorische waarden aanwezig.

# *5.2.8.3 Conclusie*

Geconcludeerd kan worden dat er geen archeologisch onderzoek benodigd is en er geen sprake is van negatieve effecten op de cultuurhistorische waarden.

#### **5.2.9 Water**

# *5.2.9.1 Vigerend beleid*

#### 5.2.9.1.1 Europees beleid

De Europese Kaderrichtlijn Water (2000/60/EG) is op 22 december 2000 in werking getreden en is bedoeld om in alle Europese wateren de waterkwaliteit chemisch en ecologisch verder te verbeteren. De Kaderrichtlijn Water omvat regelgeving ter bescherming van het binnenlandse oppervlaktewater, overgangswateren (waaronder estuaria worden verstaan), kustwateren en grondwater. Voor het uitwerken van de doelstellingen worden er op (deel)stroomgebied plannen opgesteld. In deze (deel)stroomgebiedbeheersplannen staan de ambities en maatregelen beschreven voor de verschillende (deel)stroomgebieden. Met name de ecologische ambities worden op het niveau van de deelstroomgebieden bepaald.

# 5.2.9.1.2 Rijksbeleid

Het Rijksbeleid op het gebied van het waterbeheer is vastgelegd in het Nationaal Waterplan (NWP) 2016-2021 (vastgesteld 17 december 2015). Het plan geeft op hoofdlijnen de ambities weer van het Rijk ten aanzien van het nationale waterbeleid en het daaraan gerelateerde ruimtelijke beleid. De belangrijkste ambities richten zich op waterveiligheid, zoetwater en waterkwaliteit. Maar ook de Deltabeslissingen en enkele waterafhankelijke thema's als natuur en duurzame energie hebben in het plan een plek gekregen. De doorwerking van de beleidsambities/uitgangspunten naar lagere overheden is geregeld in de Structuurvisie Infrastructuur en Ruimte (2012), het Bestuursakkoord Water (2011) en de Waterwet (2009).

# 5.2.9.1.3 Provinciaal beleid

In de Omgevingsvisie Overijssel wordt ruim aandacht besteed aan de wateraspecten. De ambities zijn, naast de uitvoering van de Kaderrichtlijn Water, gericht op de verbetering van de kwaliteit van de kleinere wateren, de veiligheid, de grondwaterbescherming, bestrijding van wateroverlast, de kwantiteit en kwaliteit van grond- en oppervlakte water en waterbeleving zowel in de groene ruimte als stedelijk gebied.

#### 5.2.9.1.4 Waterschap Vechtstromen

Door de invoering van de Kaderrichtlijn Water is Nederland verdeeld in vijf deelstroomgebieden. Het deelstroomgebied Rijn-Oost wordt beheerd door de waterschappen Rijn en IJssel, Vechtstromen, Vallei en Veluwe, Drents Overijsselse Delta, en Zuiderzeeland. Om te voldoen aan de eisen van de Kaderrichtlijn Water hebben deze waterschappen een Waterbeheerplan opgesteld.

Het algemeen bestuur van het waterschap Vechtstromen heeft in de vergadering van 7 oktober 2015 het 'Waterbeheerplan 2016-2021' vastgesteld.

In het Waterbeheerplan is aangegeven hoe het waterschap zijn taken de komende jaren (2016 tot 2021) wil uitvoeren. In het plan zijn doelen en maatregelen gesteld voor de thema's waterveiligheid, voldoende water, schoon water en het zuiveren van afvalwater. Deze zijn gericht op het:

- voorkomen of beperken van overstromingen, wateroverlast en droogte;
- beschermen en verbeteren van de kwaliteit van het oppervlaktewater en grondwater en het zorgen voor een goed functionerend regionaal watersysteem.
- het effectief en efficiënt behandelen van afvalwater in de afvalwaterzuiveringsinstallaties.

# *5.2.9.2 Waterparagraaf*

# 5.2.9.2.1 Algemeen

In het moderne waterbeheer (waterbeheer 21e eeuw) wordt gestreefd naar duurzame, veerkrachtige watersystemen met minimale risico's op wateroverlast of watertekorten. Belangrijk instrument hierbij is de watertoets, die sinds 1 november 2003 in ruimtelijke plannen is verankerd. In de toelichting op ruimtelijke plannen dient een waterparagraaf te worden opgenomen. Hierin wordt verslag gedaan van de wijze waarop rekening is gehouden met de gevolgen van het plan voor de waterhuishoudkundige situatie (watertoets).

Het doel van de watertoets is te garanderen dat waterhuishoudkundige doelstellingen expliciet en op een evenwichtige wijze in het plan worden afgewogen. Deze waterhuishoudkundige doelstellingen betreffen zowel de waterkwantiteit (veiligheid, wateroverlast, tegengaan verdroging) als de waterkwaliteit (riolering, omgang met hemelwater, lozingen op oppervlaktewater).

### 5.2.9.2.2 Watertoetsproces

Het waterschap Vechtstromen is geïnformeerd over het plan door gebruik te maken van de digitale watertoets (http://www.dewatertoets.nl). De beantwoording van de vragen heeft er toe geleid dat de 'korte procedure' van toepassing is. Het resultaat is opgenomen in bijlage 6 van deze toelichting.

# <span id="page-41-1"></span><span id="page-41-0"></span>**HOOFDSTUK 6 TOELICHTING OP DE PLANREGELS**

# **6.1 Inleiding**

In de voorgaande hoofdstukken is ingegaan op het plangebied, het relevante beleid en de milieu- en omgevingsaspecten. De informatie uit deze hoofdstukken is gebruikt om keuzes te maken bij het maken van het juridische deel van het bestemmingsplan: de verbeelding en de regels. In dit hoofdstuk wordt dieper ingegaan op de opzet van dit juridische deel. Daarnaast wordt een verantwoording gegeven van de gemaakte keuzes op de verbeelding en in de regels.

# <span id="page-41-2"></span>**6.2 Opzet van de regels**

In de Wet ruimtelijke ordening (Wro) die op 1 juli 2008 in werking is getreden, is de verplichting opgenomen om ruimtelijke plannen en besluiten digitaal vast te stellen. De digitaliseringsverplichting geldt vanaf 1 januari 2010. In de ministeriële Regeling standaarden ruimtelijke ordening is vastgelegd dat de Standaard Vergelijkbare Bestemmingsplannen (SVBP) de norm is voor de vergelijkbaarheid van bestemmingsplannen. Naast de SVBP zijn ook het Informatiemodel Ruimtelijke Ordening en de Standaard Toegankelijkheid Ruimtelijke Instrumenten normerend bij het vastleggen en beschikbaar stellen van bestemmingsplannen.

De SVBP geeft normen voor de opbouw van de planregels en voor de digitale verbeelding van het bestemmingsplan. Dit bestemmingsplan is opgesteld conform de normen van de SVBP2012.

Het juridisch bindend gedeelte van het bestemmingsplan bestaat uit planregels en bijbehorende verbeelding waarop de bestemmingen zijn aangegeven. Deze verbeelding kan zowel digitaal als analoog worden verbeeld. De verbeelding en de planregels dienen in samenhang te worden bekeken.

De regels zijn onderverdeeld in vier hoofdstukken:

- 1. Inleidende regels;
- 2. Bestemmingsregels;
- 3. Algemene regels;
- 4. Overgangs- en slotregels.

# **6.2.1 Inleidende regels**

Hoofdstuk 1 bevat de inleidende regels. Deze regels gelden voor het gehele plangebied en bevatten:

- *Begrippen ( Artikel 1)*
In dit artikel zijn definities van de in de regels gebruikte begrippen opgenomen. Hiermee is een eenduidige interpretatie van deze begrippen vastgelegd.

- *Wijze van meten ( Artikel 2)*
Dit artikel geeft op een eenduidige manier aan op welke wijze afstanden, dakhellingen en oppervlakten moeten worden gemeten en hoe voorkomende eisen betreffende de maatvoering begrepen moeten worden.

# **6.2.2 Bestemmingsregels**

Hoofdstuk 2 van de regels bevat de juridische vertaling van de in het plangebied voorkomende bestemmingen.

De regels zijn onderverdeeld in o.a.:

- Bestemmingsomschrijving: omschrijving van de activiteiten die zijn toegestaan;
- Bouwregels: eisen waaraan de bebouwing moet voldoen (bouw- en goothoogte, bebouwingsoppervlak, etc.);
- Nadere eisen: het recht van burgemeester en wethouders om nadere eisen te stellen aan diverse aspecten van bebouwing;
- Specifieke gebruiksregels: welk gebruik van gronden en opstallen in ieder geval strijdig zijn.
- Afwijkingen van de gebruiks- en bouwregels: onder welke voorwaarde mag afgeweken worden van de aangegeven bestemmingen en bouwregels;
- Wijzigingsbevoegdheid: biedt mogelijkheden aan burgemeester en wethouders om onder voorwaarden middels een wijzigingsplan het bestemmingsplan te wijzigen.

#### **6.2.3 Algemene regels**

- *Anti-dubbeltelregel (Artikel 5)*
Deze regel is opgenomen om een ongewenste verdichting van de bebouwing te voorkomen. Deze verdichting kan zich met name voordoen, indien een perceel of een gedeelte daarvan, meer dan één keer betrokken wordt bij de berekening van een maximaal bebouwingspercentage.

- *Algemene bouwregels (Artikel 6)*
In dit artikel worden de algemene bouwregels beschreven. Deze gaat uit van de gedachte dat het gebruik uitsluitend mag plaatsvinden in overeenstemming met de bestemming. Dit brengt met zich mee dat de bouwregels van de te onderscheiden bestemming helder en duidelijk moet zijn.

- *Algemene gebruiksregels (Artikel 7)*
In dit artikel worden de algemene gebruiksregels beschreven. Deze gaat uit van de gedachte dat het gebruik uitsluitend mag plaatsvinden in overeenstemming met de bestemming. Dit brengt met zich mee dat de bestemmingsomschrijving van de te onderscheiden bestemming helder en duidelijk moet zijn.

- *Algemene aanduidingsregels (Artikel 8)*
In dit artikel worden de algemene aanduidingsregels beschreven. Deze gaat uit van de gedachte dat de bestemming enkele specifieke regels met zich mee brengt, het gebruik ervan mag uitsluitend plaatsvinden in overeenstemming met de bestemming.

- *Algemene afwijkingsregels (Artikel 9)*
In dit artikel worden de algemene afwijkingsregels beschreven. Deze regels maken het mogelijk om op ondergeschikte punten van de regels in het bestemmingsplan af te wijken.

- *Overige regels (Artikel 10)*
In dit artikel worden de overige regels beschreven.

# **6.2.4 Overgangs- en slotregels**

In hoofdstuk 4 van de regels staan de overgangs- en slotregels. In de overgangsregels is aangegeven wat de juridische consequenties zijn van bestaande situaties die in strijd zijn met dit bestemmingsplan. In de slotregel wordt aangegeven hoe het bestemmingsplan wordt genoemd.

# <span id="page-42-0"></span>**6.3 Verantwoording van de regels**

Kenmerk van de Nederlandse ruimtelijke ordeningsregelgeving is dat er uitgegaan wordt van toelatingsplanologie. Een bestemmingsplan geeft aan welke functies waar zijn toegestaan en welke bebouwing mag worden opgericht. Bij het opstellen van dit bestemmingsplan zijn keuzes gemaakt over welke functies waar worden mogelijk gemaakt en is gekeken welke bebouwing stedenbouwkundig toegestaan kan worden.

Het is noodzakelijk dat het bestemmingsplan een compleet inzicht biedt in de bouw- en gebruiksmogelijkheden binnen het betreffende plangebied. Het bestemmingsplan is het juridische toetsingskader dat bindend is voor de burger en overheid en geeft aan wat de gewenste planologische situatie voor het plangebied is. In deze paragraaf worden de gemaakte keuzes nader onderbouwd.

### **Wonen (artikel 3)**

Het plangebied is bestemd tot 'Wonen'. Daarbij is een extra woonperceel toegevoegd aan het perceel aan de Rijssenseweg 40 en is het aantal toegestane woningen aan de Achteresweg 1 en Rijssenseweg 44 bijgesteld van drie naar twee. De gronden met de bestemming 'Wonen' zijn bestemd voor het wonen in woonhuizen. Tevens zijn de gronden mede bestemd voor landschappelijke inpassing en een bed & breakfast in de woning en/of een aan de woning aangebouwd gebouw.

Voor hoofdgebouwen geldt dat per bestemmingsvlak maximaal één woning mag worden gebouwd. De inhoud van de woningen bedraagt niet meer dan 750 m3 , exclusief de inhoud van kelders voor zover deze zijn gelegen onder een gebouw en deze van buiten niet toegankelijk is. De goothoogte mag niet meer bedragen dan 4 meter. De dakhelling mag niet minder dan 25° en niet meer dan 60° bedragen. De gezamenlijke oppervlakte van bijgebouwen per woning mag niet meer bedragen dan 100 m2 , of niet meer dan 200 m2 indien de aanduiding 'bijgebouwen' is opgenomen. Bijgebouwen mogen een maximale goothoogte van 3 meter hebben en een maximale bouwhoogte van niet meer dan 8 meter, met dien verstande dat de bouwhoogte 15% lager dient te zijn dan de woning, met een minimum van 1 m. Tot slot zijn bouwwerken, geen gebouwen zijnde toegestaan, een en ander met inachtneming van de maatvoeringseisen.

In de specifieke gebruiksregel is tevens een zogenaamde voorwaardelijke verplichting opgenomen. De voorwaardelijke verplichting voorziet in een borging van de aanleg en instandhouding van de landschapsmaatregelen zoals opgenomen in het inrichtingsplan (Bijlage 4 van de regels).

#### **Waarde – Archeologische verwachtingswaarde (artikel 4)**

De voor 'Waarde – Archeologische verwachtingswaarde' aangewezen gronden zijn, behalve voor de daar voorkomende bestemmingen, mede bestemd voor het behoud, de bescherming en/of het herstel van de archeologische waarden. Bij bouwwerken en projecten met een oppervlakte groter dan 2.500 m2 is archeologisch onderzoek benodigd.

# <span id="page-44-1"></span><span id="page-44-0"></span>**HOOFDSTUK 7 UITVOERING EN HANDHAVING**

# **7.1 Economische uitvoerbaarheid**

Artikel 6.12 van de Wet ruimtelijke ordening stelt dat de gemeenteraad gelijktijdig met de vaststelling van het bestemmingsplan moet besluiten om al dan niet een exploitatieplan vast te stellen. Hoofdregel is dat een exploitatieplan moet worden vastgesteld bij elk bestemmingsplan. Er zijn echter uitzonderingen. Het is mogelijk dat de raad verklaart dat met betrekking tot een bestemmingsplan geen exploitatieplan wordt vastgesteld indien het verhaal van kosten van de grondexploitatie anderszins is verzekerd of het stellen van nadere eisen en regels niet noodzakelijk is.

De gemeentelijke kosten zijn beperkt tot de ambtelijke kosten, welke worden verhaald middels de gemeentelijke legesverordening. Eventuele planschade komt voor rekening van de initiatiefnemer. Hiermee is het kostenverhaal anderszins verzekerd en is op grond van artikel 6.12 Wro geen exploitatieplan nodig.

# <span id="page-44-2"></span>**7.2 Handhaving**

Het ontwikkelen van beleid en de vertaling hiervan in een bestemmingsplan heeft weinig zin, indien na de vaststelling van het bestemmingsplan de regels van het plan niet gehandhaafd (kunnen) worden. Daarom is het belangrijk al tijdens het opstellen van een bestemmingsplan aandacht te besteden aan de handhaafbaarheid van de opgestelde voorschriften. Hierbij is een aantal punten in het bijzonder van belang:

# *1. Voldoende kenbaarheid van en draagvlak voor het bestemmingsplan*

Een goed handhavingsbeleid begint bij de kenbaarheid van het bestemmingsplan bij degenen die het moeten naleven. De inhoud van het plan kan slechts gehandhaafd worden, indien het beleid en de regeling in grote kring ondersteund wordt door de gebruikers van het bestemmingsplan. Een algemene positieve benadering van het bestemmingsplan is om die reden wenselijk. Uiteraard zal niet iedereen zich kunnen vinden in elk onderdeel van het plan.

# *2. Realistische en inzichtelijke regeling*

Een juridische regeling dient inzichtelijk en realistisch te zijn. Dat wil zeggen, dat het plan niet onnodig beperkend of inflexibel dient te zijn. De planregels dienen niet meer, maar ook niet minder te regelen dan noodzakelijk is.

# *3. Actief handhavingsbeleid*

Het sluitstuk van een goed handhavingsbeleid is voldoende controle op de feitelijke situatie in het plangebied. Indien de regels worden overtreden moeten adequate maatregelen worden getroffen. Indien dit wordt nagelaten ontstaat een grote mate van rechtsonzekerheid.

# <span id="page-44-3"></span>**7.3 Retrospectieve toets**

Het is noodzakelijk dat het bestemmingsplan een compleet inzicht biedt in de bouw- en gebruiksmogelijkheden binnen het betreffende plangebied. Het bestemmingsplan is het juridische toetsingskader dat bindend is voor de burger en overheid en geeft aan wat de gewenste planologische situatie voor het plangebied is.

Deze situatie kan gaandeweg de planperiode wijzigen, bijvoorbeeld door veranderd stedenbouwkundig inzicht, functiewijziging en/of veranderingen in gebruik. Ook ruimtelijke ontwikkelingen en vernieuwing van onder

andere ruimtelijk, economisch, verkeerskundig en milieubeleid dragen bij aan de veroudering van geldende bestemmingsplannen.

Om recht te doen aan een goede ruimtelijke ordening binnen het plangebied wordt daarom aangegeven in welke situaties de bestemming wordt gekozen gelijk aan de oude bestemming (na strijdige situatie te hebben gewraakt) en in welke situaties een nieuwe bestemming wordt gegeven (positief bestemmen), waarmee de strijdige situatie wordt gelegaliseerd. Daarnaast wordt, indien van toepassing, aangegeven wanneer een strijdige situatie onder het overgangsrecht wordt gebracht.

Het voorliggende plan voorziet hoofdzakelijk in het toekennen van een bouwrecht voor een woning aan het plangebied.

Gebleken is dat deze ontwikkeling past binnen de geldende beleidskaders en geen hinder met zich meebrengt voor andere in de omgeving aanwezige functies. Daarnaast is met voorliggend bestemmingsplan aangesloten bij actuele wet- en regelgeving.

# <span id="page-46-1"></span><span id="page-46-0"></span>**HOOFDSTUK 8 VOOROVERLEG, INSPRAAK EN ZIENSWIJZEN**

# **8.1 Vooroverleg**

#### **8.1.1 Het Rijk**

In het Besluit algemene regels ruimtelijke ordening (Barro) zijn de nationale belangen die juridische borging vereisen opgenomen. Het Barro is gericht op doorwerking van nationale belangen in gemeentelijke bestemmingsplannen. Geoordeeld wordt dat dit bestemmingsplan geen nationale belangen schaadt. Daarom is afgezien van het voeren van vooroverleg met het Rijk.

# **8.1.2 Provincie Overijssel**

Het te verplaatsen bouwrecht is reeds opgenomen in het 'Bestemmingsplan Buitengebied 2009'. Er wordt daarom geen vooroverleg, als bedoeld in artikel 3.1.1. Bro, gevoerd aangezien het in het voorliggende geval een bestemmingsplan betreft gebaseerd op het eerder genoemde bestemmingsplan.

#### **8.1.3 Waterschap Vechtstromen**

Het waterschap is geïnformeerd middels de digitale watertoets. Deze toets resulteerde in een positief wateradvies van het waterschap Vechtstromen. De reactie van het waterschap is meegenomen in de planvorming. Met de uitgangspunten van het waterschap wordt rekening gehouden (zie ook hoofdstuk 6).

# <span id="page-46-2"></span>**8.2 Inspraak**

Gezien de relatief beperkte planologische betekenis zal geen voorontwerp bestemmingsplan ter inzage worden gelegd.

# <span id="page-46-3"></span>**8.3 Zienswijzen**

Het ontwerpbestemmingsplan heeft vanaf 30 september 2020 voor een periode van zes weken ter inzage gelegen. Gedurende deze periode zijn geen zienswijzen ingediend. Het bestemmingsplan is ongewijzigd vastgesteld.

# <span id="page-47-0"></span>**BIJLAGEN BIJ DE TOELICHTING**

# <span id="page-48-0"></span>**Bijlage 1 Verkennend bodemonderzoek**

# <span id="page-49-0"></span>**Bijlage 2 Akoestisch onderzoek industrielawaai**

# <span id="page-50-0"></span>**Bijlage 3 Akoestisch onderzoek wegverkeerslawaai**

# <span id="page-51-0"></span>**Bijlage 4 AERIUS berekening**

# <span id="page-52-0"></span>**Bijlage 5 Quickscan natuurwaarden**

# <span id="page-53-0"></span>**Bijlage 6 Watertoetsresultaat**