## **Wijzigingsplan**

## **"Hoefstraat ong. (naast 23) Heesch"**

### **TOELICHTING**

### **COLOFON:**

| Opdrachtgever: | Familie Arts<br>Hoefstraat 23<br>5384 PS HEESCH                                            |
|----------------|--------------------------------------------------------------------------------------------|
| Opdrachtnemer: | RO Connect<br>Mr. Onno<br>Truschel                                                         |
| Projectnummer: | ROC.B2016.107.T                                                                            |
| IMRO/Plan ID:  | NL.IMRO.1721.WPHoefstraat23-vg01                                                           |
| Versie:        | Concept (1 juli<br>2016)<br>Ontwerp (8 september 2016)<br>Vastgesteld<br>(31 januari 2017) |

| HOOFDSTUK 1. INLEIDING 4                                                                                                        |
|---------------------------------------------------------------------------------------------------------------------------------|
| 1.1 Doel  4                                                                                                                     |
| 1.2 Plangebied 5                                                                                                                |
| 1.3 Geldend bestemmingsplan 5                                                                                                   |
| 1.4 Het project 8                                                                                                               |
| 1.4.1. Inleiding  8                                                                                                             |
| 1.4.2 Kadastrale situatie 8                                                                                                     |
| 1.4.3. Stedenbouwkundige randvoorwaarden 8                                                                                      |
| 1.4.4 Het bouwplan 9                                                                                                            |
| HOOFDSTUK 2 BESTAANDE SITUATIE 10                                                                                               |
| 2.1 Ruimtelijke structuur 10                                                                                                    |
| 2.1.1 Ontstaansgeschiedenis 10                                                                                                  |
| 2.1.2 Bebouwingsstructuur 10                                                                                                    |
| 2.2 Functionele structuur 11                                                                                                    |
| HOOFDSTUK 3 BELEIDSKADER 12                                                                                                     |
| 3.1 Rijksbeleid 12                                                                                                              |
| 3.2 Provinciaal beleid  13                                                                                                      |
| 3.2.1 Structuurvisie Ruimtelijke Ordening  13                                                                                   |
| 3.2.2. Uitwerking gebiedspaspoorten  15                                                                                         |
| 3.2.3 Verordening ruimte Noord-Brabant 2014 17                                                                                  |
| 3.3 Gemeentelijk beleid  18                                                                                                     |
| 3.3.1 Structuurvisie Buitengebied  18                                                                                           |
| 3.3.2 Woonvisie 2016-2020 20                                                                                                    |
| 3.3.3 Archeologiebeleid Bernheze  20                                                                                            |
| 3.3.4 Parkeerbeleidsplan Gemeente Bernheze 21                                                                                   |
| HOOFDSTUK 4 RUIMTELIJKE EN MILIEUHYGIENISCHE ASPECTEN  23                                                                       |
| Bij elke ruimtelijke ingreep is het noodzakelijk om in beeld te brengen wat de invloed is op een aantal<br>omgevingsaspecten 23 |
| 4.1 Water 23                                                                                                                    |
| 4.2 Natuur/QuickScan Flora en fauna  25                                                                                         |
| 4.3 Archeologie 27                                                                                                              |

| 4.4 Bodem  29                              |
|--------------------------------------------|
| 4.5 Geluid  31                             |
| 4.6 Luchtkwaliteit 32                      |
| 4.7 Externe veiligheid 33                  |
| 4.8 Bedrijven en milieuzonering 34         |
| HOOFDSTUK 5 MOTIVATIE WIJZIGINGSPLAN 37    |
| HOOFDSTUK 6 JURIDISCHE PLANBESCHRIJVING 40 |
| 6.1 Inleiding 40                           |
| 6.2 Toelichting verbeelding  40            |
| 6.3 Toelichting regels  40                 |
| 6.4 Toelichting bestemmingen 41            |
| 6.4.1 Wonen en Tuin  41                    |
| 6.4.2 Waarde – Archeologie 3 41            |
| HOOFDSTUK 7 UITVOERBAARHEID  42            |
| 7.1 Economische uitvoerbaarheid 42         |
| 7.2 Maatschappelijke uitvoerbaarheid  42   |
| HOOFDSTUK 8 PROCEDURE 43                   |
| 8.1 Inleiding 43                           |
| 8.2 Zienswijzen  43                        |

- 
- 
- 
- 
- 
- 

# <span id="page-3-0"></span>HOOFDSTUK 1. INLEIDING

### <span id="page-3-1"></span>1.1 Doel

Door de familie Arts, wonende Hoefstraat 23 te Heesch, is aan **RO Connect** opdracht verleend voor het opstellen van een wijzigingsplan voor het oprichten van een extra woning op het perceel gelegen naast Hoefstraat 23 te Heesch. Het perceel is momenteel onbebouwd en in gebruik als tuin.

In het vigerende bestemmingsplan "De kommen van Bernheze" is de bevoegdheid opgenomen voor Burgemeester en wethouders om onder een aantal voorwaarden, het bestemmingsplan te wijzigen om een extra woning toe te staan.

Bij schrijven van 22 april 2016 heeft de gemeente laten weten in beginsel medewerking te willen verlenen aan het initiatief om een extra woning te realiseren op het perceel Hoefstraat ongenummerd. In de brief van de gemeente is aangegeven aan welke voorwaarden moet zijn voldaan.

Dit rapport is de ruimtelijke onderbouwing voor het wijzigingsplan, waarin de voorwaarden nader worden verantwoord.

### <span id="page-4-0"></span>1.2 Plangebied

Het plangebied is gelegen aan de zuid(oost) zijde van de kern Heesch. Op onderstaande afbeelding is (met blauwe stip) de ligging van de locatie aan de Hoefstraat weergegeven.

## <span id="page-4-1"></span>1.3 Geldend bestemmingsplan

Ter plaatse van het plangebied is het bestemmingsplan "De kommen van Bernheze" het vigerende bestemmingsplan. Dit bestemmingsplan is op 17 november 2011 in werking getreden en op 21 november 2012 onherroepelijk geworden.

Op basis van dit bestemmingsplan heeft het onderhavige perceel de (enkel)bestemming 'Wonen' en de dubbelbestemming 'Waarde Archeologie 3".

Onderstaande afbeelding geeft een uitsnede van het vigerende bestemmingsplan weer.

*Uitsnede vigerende bestemmingsplan De kommen van Bernheze*

De bouw van een burgerwoning is op basis van het vigerende bestemmingsplan "De kommen van Bernheze" niet rechtstreeks toegestaan. Artikel 18.5 van de regels geven Burgemeester en wethouders de bevoegdheid het bestemmingsplan te wijzigen voor de bouw van een extra woning (zie onderstaand).

#### *18.5 Wijzigingsbevoegdheid*

*Burgemeester en wethouders zijn bevoegd het plan te wijzigen voor het toestaan van maximaal twee extra woningen, met dien verstande dat:*

- *a. de uitvoerbaarheid van het wijzigingsplan wordt aangetoond;*
- *b. de belangen van derden niet onevenredig worden geschaad;*
- *c. er geen onevenredig nadelige gevolgen ontstaan voor het woonmilieu;*
- *d. het toevoegen van een nieuwe woning in overeenstemming is met het gemeentelijk volkshuisvestingsbeleid;*
- *e. het parkeren in overeenstemming is met het gemeentelijk parkeerbeleid en de daarbij horende parkeernormen;*
- *f. er een planschadeverhaalsovereenkomst is gesloten;*
- *g. er geen afbreuk wordt gedaan aan het stedenbouwkundig beeld en de ruimtelijke kwaliteit ter plaatse;*
- *h. er geen sprake is van aantasting van cultuurhistorische waarden;*
- *i. de woning een inhoud heeft van minimaal 350 m3 , waarbij in geval van woningsplitsing, beide woningen een inhoud hebben van minimaal 350 m3 ;*
- *j. de nieuwe woning is gelegen aan de openbare weg;*
- *k. een nieuwe woning niet is toegestaan in een hoeksituatie;*
- *l. aansluiting wordt gezocht bij de (bouw)regels van de bestemming zoals opgenomen in dit bestemmingsplan.*

Een bestemmingsplan moet gebaseerd zijn op een goede ruimtelijke onderbouwing, waarin alle relevante ruimtelijke, milieukundige en economische aspecten worden behandeld. Deze toelichting voorziet hierin. Tevens zal in deze toelichting worden gemotiveerd, dat voldaan wordt aan de voorwaarden van de wijzigingsbevoegdheid.

## <span id="page-7-0"></span>1.4 Het project

### <span id="page-7-1"></span>1.4.1. Inleiding

De planlocatie is gelegen aan de Hoefstraat, naast nummer 23, te Heesch. Het perceel wordt nu gebruikt als tuin.

De familie Arts wil op deze locatie een (extra) woning realiseren.

### <span id="page-7-2"></span>1.4.2 Kadastrale situatie

Het perceel is kadastraal bekend gemeente Heesch, sectie B, nummer 4994.

### <span id="page-7-3"></span>1.4.3. Stedenbouwkundige randvoorwaarden

Door de gemeente Bernheze is bij schrijven van 22 april 2016 een aantal stedenbouwkundige uitgangspunten geformuleerd voor de nieuw te bouwen woning op de planlocatie.

*"Wij vinden de gewenste woning Stedenbouwkundig voorstelbaar. De woning past in het stedenbouwkundig beeld en doet geen afbreuk aan het stedenbouwkundig beeld en de ruimtelijke kwaliteit ter plaatse".*

De conclusie is, dat de bouw van een woning op de onderhavige locatie past in het bouwritme van de straat.

Hierbij gelden de navolgende stedenbouwkundige randvoorwaarden:

- Het bouwblok wordt maximaal 18 meter breed;
- De afstand tot de voorste perceelsgrens is minimaal 8 meter;
- De afstand tot de achterste perceelsgrens is minimaal 10 meter;

- De maximale goothoogte en nokhoogte van de nieuwe woning zijn respectievelijk 3 en 8 meter;
- De woningen staan minimaal 10 meter uit elkaar.

Onderstaand verkavelingsvoorstel is besproken met de gemeente en akkoord bevonden. Dit heeft derhalve aan de basis gelegen van de verbeelding van dit wijzigingsplan.

### <span id="page-8-0"></span>1.4.4 Het bouwplan

Voor de planlocatie is nog geen concreet/gedetailleerd bouwplan gemaakt. Te zijner tijd zullen de door de gemeente geformuleerde randvoorwaarden als uitgangspunt worden gehanteerd. Parkeren zal op eigen terrein plaatsvinden, conform de parkeernormen van de gemeente.

# <span id="page-9-0"></span>HOOFDSTUK 2 BESTAANDE SITUATIE

### <span id="page-9-1"></span>2.1 Ruimtelijke structuur

### <span id="page-9-2"></span>2.1.1 Ontstaansgeschiedenis

Diverse geologische processen in het verre en het nabije verleden hebben een grote invloed gehad op de verschijningsvorm van het huidige landschap en de bebouwingsstructuur in de gemeente Bernheze. De occupatiegeschiedenis en ontwikkeling van de gemeente hangen vervolgens weer nauw samen met de waarden die van oorsprong aanwezig zijn. Geomorfologische kenmerken en de aanwezigheid van water zijn van grote invloed geweest op de ontwikkeling van de kernen binnen de gemeente.

Door tektonische bewegingen zijn er breuken in de aardkorst ontstaan, waarbij delen ten opzichte van elkaar in verticale richting verschoven. Hierdoor ontstonden er hoger en lagergelegen gebieden: horsten en slenken. De gemeente Bernheze ligt precies op zo'n grensgebied.

De eerste occupatie is ontstaan op de rand van de beekdalen en de hoger gelegen zandgronden. In de periode tussen de 15e en de 18e eeuw werden aangrenzend aan de beekdalen woeste gronden ontgonnen ten behoeve van de landbouw. Vanaf het midden van de 19e eeuw heeft grootschalige heideontginning geleid tot forse uitbreiding van de landbouwgronden.

### <span id="page-9-3"></span>2.1.2 Bebouwingsstructuur

Voor de ontwikkeling van de nederzettingen in de gemeente Bernheze is voornamelijk de ligging aan belangrijke doorgaande routes tussen grotere plaatsen in de omgeving van belang. Zo ligt Heesch op de kruising van de routes 's-Hertogenbosch - Grave en Oss - Uden.

De Hoefstraat ligt in de buurt De Hoef. Dit is een ruim opgezette woonwijk. In de wijk staan vrijstaande huizen op grote percelen. De wijk heeft een groene uitstraling door de ruime voor- en zijtuinen. De kavels hebben een wisselende grootte. Vaak zijn de minder diepe kavels breder, zodat er ruime bouwmogelijkheden ontstaan.

### <span id="page-10-0"></span>2.2 Functionele structuur

De omgeving van het perceel Hoefstraat 23 ongenummerd (naast 23) wordt gekenmerkt door de aanwezigheid van veel burgerwoningen.

Op ruime afstand (minimaal 80 meter) van de initiatieflocatie is een tennisbaan en een bouwbedrijf gelegen.

# <span id="page-11-0"></span>HOOFDSTUK 3 BELEIDSKADER

### <span id="page-11-1"></span>3.1 Rijksbeleid

### **Structuurvisie Infrastructuur en Ruimte**

Op 13 maart 2012 is het vaststellingsbesluit zoals bedoeld in de Wet ruimtelijke ordening (Wro) van de Structuurvisie Infrastructuur en Ruimte (SVIR) ondertekend. Daarmee is het nieuwe ruimtelijke en mobiliteitsbeleid zoals uiteengezet in de SVIR van kracht geworden.

Deze structuurvisie geeft een totaalbeeld van het ruimtelijk en mobiliteitsbeleid op rijksniveau. De SVIR vervangt de Nota Ruimte, de Structuurvisie Randstad 2040, de Nota Mobiliteit, de Mobiliteits Aanpak en de Structuurvisie voor de Snelwegomgeving. Het hoofdthema van de SVIR is: "Nederland concurrerend, bereikbaar, leefbaar en veilig".

De structuurvisie geeft een visie voor Nederland tot het jaar 2040. Er zijn in de structuurvisie drie hoofddoelen opgenomen om Nederland concurrerend, bereikbaar, leefbaar en veilig te houden voor de middellange termijn (2028). Deze doelen zijn:

- 1) Het vergroten van de concurrentiekracht van Nederland door het versterken van de ruimtelijk economische structuur van Nederland;
- 2) Het verbeteren en ruimtelijk zekerstellen van de bereikbaarheid waarbij de gebruiker voorop staat;
- 3) Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor een aanpak die Nederland concurrerend, bereikbaar, leefbaar en veilig maakt, is een nieuwe aanpak in het ruimtelijk en mobiliteitsbeleid geformuleerd. Het Rijk laat de ruimtelijke ordening meer over aan gemeenten en provincies ('decentraal, tenzij…') en werkt aan eenvoudigere regelgeving. Het Rijk kiest voor een selectievere inzet van rijksbeleid op slechts 13 nationale belangen. Buiten deze belangen hebben decentrale overheden beleidsvrijheid. De verantwoordelijkheid voor de afstemming tussen verstedelijking en groene ruimte op regionale schaal laat het Rijk over aan de provincies.

Voor een goed werkende woningmarkt blijft het Rijk de rijks doelstellingen voor heel Nederland benoemen. Deze doelstellingen zijn: de zorg voor voldoende omvang, kwaliteit en differentiatie van de woningvoorraad. De programmering van verstedelijking wordt overgelaten aan provincies en (samenwerkende) gemeenten. Gemeenten zorgen voor de (boven)lokale afstemming van woningbouw- programmering, binnen de provinciale kaders, en uitvoering van de woningbouwprogramma's.

### **Ladder Duurzame Verstedelijking**

In de Structuurvisie Infrastructuur en Ruimte wordt de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening opgenomen.

De ladder is kader stellend voor alle juridisch verbindende ruimtelijke plannen van de decentrale overheden. Hieronder vallen dus ook de bestemmingsplannen. Toepassing van de ladder is verplicht voor opgaven, die nieuwe stedelijke ontwikkelingen, gebaseerd op een regionale behoefte, mogelijk maken.

Onderhavig initiatief heeft echter geen betrekking op een stedelijke ontwikkeling, noch op een ontwikkeling die voorziet in een regionale behoefte. Toepassing van de ladder is om die reden dan ook niet nodig.

### **Conclusie**

De beoogde herontwikkeling heeft geen betrekking op de geformuleerde nationale belangen. Het rijsbeleid vormt geen belemmering voor het onderhavige initiatief.

### <span id="page-12-0"></span>3.2 Provinciaal beleid

### <span id="page-12-1"></span>3.2.1 Structuurvisie Ruimtelijke Ordening

Provinciale Staten hebben op 7 februari 2014 de partiële herziening 2014 van de Structuurvisie RO 2010 vastgesteld. Sinds de vaststelling in 2010 hebben Provinciale Staten diverse besluiten genomen die een verandering brengen in de provinciale rol en sturing, of van provinciaal beleid. Deze besluiten zijn vertaald in de 'Structuurvisie RO 2010 – partiële herziening 2014'.

Provinciale Staten hebben niet een geheel nieuwe visie opgesteld, omdat de bestaande structuurvisie recentelijk is vastgesteld en de visie en sturingsfilosofie voor het overgrote deel nog actueel zijn.

Onder anderen de 'Transitie van stad en platteland, een nieuwe koers', het intrekken van de reconstructie- en gebiedsplannen en de 'transitie naar een zorgvuldige veehouderij 2020' zijn verwerkt in de partiële herziening.

De Structuurvisie Ruimtelijke Ordening geeft de hoofdlijnen van het provinciale ruimtelijke beleid tot 2025 weer, met een doorkijk tot het jaar 2040. De kwaliteiten binnen de provincie Noord-Brabant zijn sturend bij de te maken ruimtelijke keuzes.

Deze ruimtelijke keuzes zijn van provinciaal belang en zijn geformuleerd als:

- Het versterken van regionale contrasten tussen klei, zand en veenontginningen;
- Ontwikkeling van een vitaal en divers platteland;
- Het creëren en behouden van een robuust water en natuursysteem;
- Het realiseren van een betere waterveiligheid door preventie;
- De koppeling van waterberging en droogtebestrijding;
- Het geven van ruimte voor duurzame energie;
- De concentratie van verstedelijking;
- Het ontwikkelen van een sterk stedelijk netwerk: Brabantstad;
- Het creëren van groene geledingszones tussen steden;
- Het ontwikkelen van goed bereikbare recreatieve voorzieningen;
- Het ontwikkelingen van economische kennisclusters;
- Internationale bereikbaarheid;
- De beleefbaarheid van stad en land vanaf de hoofdinfrastructuur.

De structuurvisie is opgebouwd uit 2 delen (A en B) en een uitwerking.

#### **Deel A**

Deel A bevat de hoofdlijnen van het beleid. Hierin heeft de provincie haar belangen gedefinieerd en ruimtelijke keuzes gemaakt. Deze belangen en keuzes zijn gebaseerd op trends en ontwikkelingen.

Ook beschrijft de provincie vanuit welke filosofie ze haar doelen wil bereiken. Die is: 'samenwerken aan kwaliteit'. De provincie realiseert haar doelen op vier manieren: door regionaal samen te werken, te ontwikkelen, te beschermen en te stimuleren.

#### **Deel B**

In deel B beschrijft de provincie 4 ruimtelijke structuren: de groenblauwe structuur, het landelijk gebied, de stedelijke structuur en de infrastructuur.

Voor iedere structuur formuleert de provincie ambities en beleid. Per beleidsdoel is aangegeven welke instrumenten de provincie inzet om haar doelen te bereiken.

Daarnaast bevat de Structuurvisie een aantal kaartbeelden, te weten:

- Ontwikkelingsbeelden;
- Structurenkaart;
- Kenmerken en ambities van de gebiedspaspoorten.

De kaarten ondersteunen de visie van de provincie op de ruimtelijke ontwikkeling van Noord-Brabant.

 Er gaat echter geen directe werking uit richting gemeentelijke besluitvorming. Als de provincie het van belang vindt dat een aanduiding doorwerkt naar gemeentelijke besluitvorming, dan wordt hiervoor het instrument verordening ingezet. Zie hierna paragraaf 3.2.3.

Op basis van de structuurvisie – zoals uit onderstaande afbeelding blijkt - is de initiatieflocatie gelegen in zogenaamd 'Stedelijk concentratiegebied'.

### <span id="page-14-0"></span>3.2.2. Uitwerking gebiedspaspoorten

In de Uitwerking gebiedspaspoorten beschrijft de provincie wat het landschap van Brabant zo bijzonder en divers maakt. Ook de kenmerken van de verschillende streken worden beschreven en hoe een nieuwe ontwikkeling deze landschapskenmerken kan versterken?

In de structuurvisie worden de kernkwaliteiten van Brabant beschreven: de natuurlijke basis, het ontginningslandschap en het moderne landschap. Deze kernkwaliteiten komen terug in elk gebiedspaspoort.

Het landschap van Brabant verschilt van streek tot streek. Denk bijvoorbeeld aan de open kleipolders in het westen, het coulisselandschap van de Meierij of de prachtige lanenstructuur van de Peel. Ieder landschapstype heeft zijn eigen kenmerkende kwaliteiten en is op een andere manier ontstaan.

In de Uitwerking Gebiedspaspoorten beschrijft de provincie 12 Brabantse landschapstypen. Voor elk geeft zij de kenmerkende landschapskwaliteiten en haar ambitie om deze kwaliteiten te versterken bij nieuwe ontwikkelingen.

Hiermee wil de provincie gemeenten en initiatiefnemers stimuleren om de kwaliteit van het Brabantse landschap te versterken. De Uitwerking gebiedspaspoorten is niet verplichtend maar biedt een handreiking.

Het plangebied aan de Hoefstraat is gelegen in het landschapstype 'Meierij'.

In de Meierij is een kleinschalig mozaïek ontstaan van oude en jonge ontginningslandschappen, afgewisseld met woeste gronden. De oude ontginningen bestaan uit dorpen met oude akkercomplexen en broekgebieden in de laagten met waterlopen en de beken.

Op de hogere gronden langs beken zoals de Dommel en de Aa met hun zijlopen is bebouwing ontstaan in de vorm van linten, dorpen en gehuchten. Vanuit deze bebouwing is de ontginning van de omliggende gronden min of meer organisch gegroeid.

Belangrijke identiteitsdragers van het agrarische cultuurlandschap van de Meierij zijn de akkercomplexen met aanliggende buurtschappen en groenstructuren, de langgevelboerderijen, de landgoederen, de plantages met populieren en kloostercomplexen.

De provincie heeft in de uitwerking gebiedspaspoorten een aantal ambities geformuleerd voor het landschapstype van de Meijerij:

De provincie wil in ieder geval het karakter van de Meierij als groen hart van Brabant versterken, door mogelijkheden te bieden voor menging van functies in buitengebied en verbreding van de landbouw. De ontwikkeling van dorpen, steden en de intensieve landbouw (o.a. boomteelt en intensieve veehouderij) vindt plaats in samenhang met het versterken van landschapselementen die bijdragen aan de biodiversiteit en het groene, kleinschalige karakter van de Meierij, zoals poelen, houtwallen, open graslanden, bomenlanen en onverharde wegen.

#### **Conclusie**

De voorgestelde ontwikkeling op het perceel gelegen aan de Hoefstraat te Heesch sluit hierop aan.

### <span id="page-16-0"></span>3.2.3 Verordening ruimte Noord-Brabant 2014

Provinciale Staten hebben de Verordening ruimte Noord-Brabant 2014, hierna de Verordening ruimte genoemd, vastgesteld op 10 juli 2015. Deze verordening is op 15 juli 2015 in werking getreden.

De Verordening ruimte is een planologische verordening waarin eisen gesteld worden aan de door de gemeente op stellen bestemmingsplannen en beheersverordeningen.

Onderwerpen van de Verordening ruimte zijn onder andere:

- Bevordering van de ruimtelijke kwaliteit;
- Stedelijke ontwikkeling;
- Cultuurhistorie;
- Agrarische ontwikkeling en windturbines;
- Water;
- Natuur en landschap.

#### **Relatie met de structuurvisie**

De onderwerpen die in de verordening staan komen uit de provinciale structuurvisie. Daarin staat welke belangen de provincie wil behartigen en hoe ze dat wil doen. De verordening is daarbij één van de manieren om die provinciale belangen veilig te stellen

Zoals de onderstaande figuur toont is het voorliggend plangebied gelegen binnen de zone aangeduid als bestaand stedelijk gebied, 'Bestaand stedelijk gebied'.

### **Conclusie**

Gelet op het hierboven omschreven provinciaal beleid, concluderen wij dat het onderhavige initiatief niet in strijd is met het provinciale beleid.

### <span id="page-17-0"></span>3.3 Gemeentelijk beleid

### <span id="page-17-1"></span>3.3.1 Structuurvisie Buitengebied

De gemeenteraad van de gemeente Bernheze heeft op 1 februari 2010 de Structuurvisie Bernheze vastgesteld. De Structuurvisie Bernheze geeft een samenhangend beeld van de gewenste ruimtelijke ontwikkeling van de hele gemeente.

De structuurvisie is een visie op hoofdlijnen en vormt daarmee een belangrijk (toetsing)kader voor het initiëren, beoordelen, afwegen en vaststellen van nieuwe ruimtelijke plannen, zoals bestemmingsplannen en projecten.

In de structuurvisie staan de belangrijkste ruimtelijke ontwikkelingen beschreven voor de komende jaren. Onderdeel van de Structuurvisie Bernheze 2010 is het Ruimtelijk Casco.

Het Ruimtelijk Casco betreft het ontwikkelingskader voor de gemeente Bernheze en vormt een casco voor concrete projecten en plannen. Het Ruimtelijk Casco bestaat uit een

kaartbeeld en toelichting. Deze zijn nadrukkelijk aan elkaar gekoppeld. De gemeente Bernheze heeft de kwaliteiten binnen de gemeente geformuleerd. De gemeente Bernheze wil een gemeente met een dorpse uitstraling blijven.

- Ten aanzien ven het bouwen van woningen wordt het volgende gesteld in de structuurvisie: Per kern zal er in eerste instantie kritisch naar inbreidingsmogelijkheden gekeken worden. Waar er sprake is van inbreiding zal deze aansluiten op het karakter van de kern, en waar mogelijk dus niet al te intensief en 'dicht' (ook in de kernen moeten de groene kwaliteiten benut worden en moet daarin variëteit geboden worden).
Op basis van de gemeentelijke structuurvisie is de initiatieflocatie gelegen in het gebied aangeduid als "Dorpen".

De structuurvisie zegt hierover het volgende:

De gemeente Bernheze bevat vijf dorpskernen: Heesch, Heeswijk-Dinther, Nistelrode, Vorstenbosch en Loosbroek. Deze dorpen vervullen een belangrijke rol voor het accommoderen van de toekomstige ruimtevraag. Herstructurerings- en intensiveringsprocessen zijn in beginsel overal binnen het bestaand woongebied mogelijk. Uiteraard moet hierbij worden aangesloten op de kwaliteiten en mogelijkheden van dat woongebied. De duidelijke structuur en de variatie van de verschillende dorpen dient behouden en waar mogelijk versterkt te worden. In het structuurvisiegebied 'Dorpen' kan een woning worden toegevoegd, mits deze past binnen het bebouwingsritme en het straatbeeld'

### <span id="page-19-0"></span>3.3.2 Woonvisie 2016-2020

De gemeente Bernheze heeft haar woonbeleid vastgelegd in de 'Woonvisie 2016-2020'. Het hoofddoel van het woonbeleid van de gemeente Bernheze is het voorzien in de eigen woningbehoefte. Onderdeel van het voorzien in de eigen woningbehoefte is strategische nieuwbouw in de vorm van particulier opdrachtgeverschap en consumentgerichte ontwikkeling.

Onderdeel hiervan is het betrekken van de consumenten bij het ontwerp- en bouwproces. Onderhavig initiatief sluit aan op het streven van de gemeente Bernheze naar consumentgerichte ontwikkeling.

### <span id="page-19-1"></span>3.3.3 Archeologiebeleid Bernheze

De gemeente Bernheze heeft beleid geformuleerd ten aanzien van archeologie. Met dit beleid dient rekening te worden gehouden bij het opstellen van bestemmingsplannen.

Het plangebied is gelegen binnen een gebied met een middelhoge verwachtingswaarde. Dit houdt in, dat dat pas een onderzoeksplicht ontstaat bij een verstoringsoppervlakte van 2.500m² en een verstoringsdiepte van 40cm.

Omdat de oppervlakte ver onder de 2.500m² blijft is nader onderzoek niet nodig. In geval er tijdens de grondwerkzaamheden archeologische resten worden aangetroffen, dan wordt dit uiteraard gemeld.

### <span id="page-20-0"></span>3.3.4 Parkeerbeleidsplan Gemeente Bernheze

Het Parkeerbeleidsplan Gemeente Bernheze (vastgesteld 9 juli 2015) schrijft voor, dat bij nieuwe woningen wordt geparkeerd op eigen terrein. Volgens de parkeernormen moet er rekening worden gehouden met 2 parkeerplaatsen per woning.

Op de initiatieflocatie is voldoende ruimte aanwezig om hieraan te voldoen.

### **Conclusie**

Gelet op het hierboven omschreven gemeentelijk beleid, concluderen wij dat het onderhavige initiatief hiermee niet in strijd is.

# <span id="page-22-0"></span>HOOFDSTUK 4 RUIMTELIJKE EN MILIEUHYGIENISCHE ASPECTEN

<span id="page-22-1"></span>Bij elke ruimtelijke ingreep is het noodzakelijk om in beeld te brengen wat de invloed is op een aantal omgevingsaspecten.

In dit hoofdstuk wordt per aspect weergegeven wat deze invloed is en of deze invloed acceptabel is. Met andere woorden of voldaan wordt aan de van toepassing zijnde wet- en regelgeving.

Achtereenvolgens zal worden ingegaan op:

- Water
- Natuur
- Cultuurhistorie en archeologie
- Bodem
- Geluid
- Luchtkwaliteit
- Externe veiligheid
- Bedrijven en milieuzonering

Per aspect zal geconcludeerd worden wat de impact is van de voorgestane ontwikkeling.

### <span id="page-22-2"></span>4.1 Water

Door Econsultancy te Boxmeer is een watertoets uitgevoerd: rapportnummer 1249.004, d.d. 20 juni 2016.

#### **Waterbergingsopgave**

Uitgaande van het toekomstig verhard oppervlak en de rekenregel van het waterschap bedraagt de wateropgave voor het plan 18 m3 (300 m2 x 1 x 0,06).

#### **Waterhuishouding**

In de toekomstige situatie zal het schone hemelwater (zogenaamde hemelwaterafvoer; HWA) van bebouwingen verhardingen niet op het vuilwater (zogenaamde droogweerafvoer; DWA) worden aangesloten maar separaat binnen de plangrenzen worden verwerkt conform de uitgangspunten van de waterbeheerder.

Dit betekent dat bij de verdere planuitwerking water expliciet en op evenwichtige wijze in beschouwing wordt genomen en dat hemelwater op een duurzame wijze wordt verwerkt.

De ontwikkeling zal daarmee hydrologisch neutraal zijn. In de toekomstige bergings- c.q. infiltratievoorziening dient in ieder geval 18 m3 geborgen te kunnen worden. Binnen het plangebied is voldoende ruimte aanwezig om deze waterbergingsopgave te kunnen bergen.

Ten aanzien van de omgang met hemelwater zijn meerdere mogelijkheden van toepassing:

- Regenwater (deels) opvangen in regenton/regenzuil.
- Regenwater bergen in de tuin door de aanleg van een vijver.
- Regenwater infiltreren in de tuin:
	- o Door de regenpijp af te zagen en met een bocht in de tuin (in een laagte) te laten lopen - door de aanleg van een grindbed.
	- o Door de aanleg van infiltratiekratten.
	- o Door een wadi.
	- o Door de aanleg van een zakgreppel of een zaksloot.

Op basis van de afkoppelgeschiktheidskaart van de gemeente, worden de infiltratiemogelijkheden ter plaatse van de planlocatie als matig beoordeeld. De bodemopbouw en textuur zoals bepaald op locatie, geven geen aanleiding problemen ten aanzien van infiltratie te verwachten.

### **Riolering**

Het vuilwater (zogenaamde droogweerafvoer; DWA) zal in de toekomstige situatie worden aangesloten op het bestaande rioleringsstelsel. Bij de aansluiting van de riolering is het van belang dat de ontluchting van het dwa-riool in de woning goed wordt geregeld. In de bouwverordening wordt verwezen naar normen. Ten aanzien van de toekomstige situatie zal de ontwikkeling zorgen voor een (geringe) toename in het aanbod van vuilwater op het riool. In overleg met de gemeente Bernheze zal tijdens de verdere planvorming de mogelijkheden omtrent en de wijze waarop en hoe aangesloten kan worden op de riolering nader besproken moeten worden.

De rioolaansluiting zal te zijner tijd volgens de procedure worden aangevraagd en worden aangesloten op het bestaande riool in de Hoefstraat.

### **Beheersgebied**

Het projectgebied is gelegen binnen het beheersgebied van Waterschap Aa en Maas en de gemeente Bernheze. Uit de digitale watertoets blijkt dat het waterbelang groot is, in het plan. Het waterbelang wordt groot geacht omdat op basis van de plankaarten de begrenzing van de planlocatie is gelegen binnen de beschermingszone van de A-watergang langs het Kortven. In de huidige situatie is dit echter ook al het geval. De nieuwe bebouwing is ver buiten de beschermingszone gelegen en zal dan ook niet tot een conflict vormen.

De huidige functie van siertuin, zal onveranderd blijven. Met andere woorden: het plan heeft voor het waterschap geen relevante wateraspecten. Vanuit het waterschap zal derhalve dan ook geen retentie worden geëist.

### **Conclusie**

Op basis van de randvoorwaarden en uitgangspunten is de ontwikkeling in zowel ruimte als tijd waterneutraal uit te voeren. Er worden dan ook vanuit het oogpunt van de waterhuishouding geen belemmering verwacht ten aanzien van de bestemmingswijziging en de uitvoering van het plan.

Het volledige rapport is als bijlage bij deze toelichting opgenomen.

### <span id="page-24-0"></span>4.2 Natuur/QuickScan Flora en fauna

### **Flora en Fauna**

De Flora- en faunawet heeft tot doel in het wild levende planten en dieren te beschermen met het oog op de instandhouding van soorten. Deze wet heeft de beschermingsregels, zoals die ook in de Vogel- en Habitatrichtlijn zijn opgenomen, overgenomen en op de Nederlandse situatie toegepast.

Bij het opstellen van een bestemmingsplan waarbij functies gewijzigd worden, moet worden voorkomen dat conflicten met de Flora- en faunawet ontstaan en dient dus vooraf een beoordeling in het kader van de Flora- en faunawet plaats te vinden.

Door Econsultancy te Boxmeer is een QuickScan Flora en Fauna verricht: rapport 1249.002, d.d. 17 juni 2016. Het onderzoek bestaat uit een veldonderzoek en een bureauonderzoek.

### **Gebiedsbescherming**

De QuickScan Flora en Fauna toetst voornamelijk aan de Flora- en Faunawet. Indien een plangebied echter in of nabij een gebied is gelegen dat tot de EHS behoort of onder de Natuurbeschermingswet valt, moet worden bepaald of er een effect valt te verwachten.

Het onderzoeksgebied is echter niet gelegen binnen de invloedssfeer van een natura 2000 gebied, noch binnen de invloedssfeer van de EHS, noch binnen de Groenblauwe mantel.

#### **Soorten**

Het onderzoek heeft verder tot doel om in te schatten of er op de onderzoekslocatie planten- en diersoorten aanwezig of te verwachten zijn die volgens de Flora- en faunawet een beschermde status hebben en die mogelijk verstoring kunnen ondervinden door de voorgenomen ingreep.

De aanwezigheid van geschikt habitat op de onderzoekslocatie voor de verschillende soorten en soortgroepen is weergegeven in onderstaande tabel. In de tabel is samengevat of de voorgenomen ingreep mogelijk verstorend kan werken en wat de consequenties zijn voor eventuele vervolgstappen, zoals soortgericht nader onderzoek of vergunning trajecten. In de onderstaande tabel is weergegeven of maatregelen noodzakelijk zijn om overtreding van de Flora- en faunawet voor bepaalde soortgroepen te voorkomen.

| Soortgroep                 |                       | Geschikt<br>habitat | Ingreep<br>verstorend | Nader<br>onderzoek | Ontheffings-<br>aanvraag | Bijzonderheden / opmerkingen                                                         |  |  |
|----------------------------|-----------------------|---------------------|-----------------------|--------------------|--------------------------|--------------------------------------------------------------------------------------|--|--|
| Broedvogels<br>algemeen    |                       | la                  | la                    | nee                | nee                      | het verwijderen van beplanting buiten het<br>broedseizoen uitvoeren                  |  |  |
|                            | iaarrond<br>beschermd | minimaal            | nee                   | nee                | nee                      | geen nesten aanwezig                                                                 |  |  |
| Vleermuizen                | verblijfplaatsen      | nee                 | nee                   | nee                | nee                      | -                                                                                    |  |  |
|                            | foerageergebied       | ja                  | nee                   | nee                | nee                      | -                                                                                    |  |  |
|                            | vliegroutes           | nee                 | nee                   | nee                | nee                      | -                                                                                    |  |  |
| Grondgebonden zoogdieren   |                       | ja                  | mogelijk              | nee                | nee                      | aandacht voor zorgplicht ten aanzien van<br>soorten als konijn, egel en mol.         |  |  |
| Amfibieën                  |                       | minimaal            | mogelijk              | nee                | nee                      | aandacht voor zorgplicht ten aanzien van<br>soorten als bruine kikker en gewone pad. |  |  |
| Reptielen                  |                       | nee                 | nee                   | nee                | nee                      | -                                                                                    |  |  |
| Vissen                     |                       | nee                 | nee                   | nee                | nee                      | -                                                                                    |  |  |
| Ongewervelden              |                       | nee                 | nee                   | nee                | nee                      |                                                                                      |  |  |
| Vaatplanten                |                       | nee                 | nee                   | nee                | nee                      | -                                                                                    |  |  |
|                            |                       |                     |                       |                    |                          |                                                                                      |  |  |
| Gebiedsbescherming         |                       | Gebied<br>aanwezig  | Ingreep<br>verstorend | Nader<br>onderzoek | Vergunning-<br>plicht    |                                                                                      |  |  |
| Natuurbeschermingswet 1998 |                       | op ± 13,4 km        | nee                   | nee                | nee                      | -                                                                                    |  |  |
| Natuurnetwerk Nederland    |                       | op ± 470 m          | nee                   | nee                | nee                      | -                                                                                    |  |  |

#### **Bomen**

Op het perceel staan 3 bomen die onder het gemeentelijk kapverbod vallen: 2 haagbeuken en 1 wilg. De Haagbeuken zijn bijzonder beeldbepalend voor de omgeving. De betreffende bomen zullen uiteraard niet worden verwijderd.

#### **Conclusie**

Gelet op de aanwezige ecologische waarden is het realiseren van een woning op de onderzoekslocatie uitvoerbaar.

Voorafgaand en tijdens het uitvoeren van de werkzaamheden dient echter wel het bepaalde in de Flora- en faunawet in acht te worden genomen, hetgeen in dit geval goed mogelijk is. Overtredingen ten aanzien van broedvogels kunnen worden voorkomen door rekening te houden met het broedseizoen. Daarnaast dient te allen tijde de zorgplicht in acht te worden genomen.

Op basis van onderhavige QuickScan wordt vervolgonderzoek naar het voorkomen van verschillende soortgroepen niet noodzakelijk geacht. Tevens is er geen sprake van het indienen van een ontheffingsaanvraag voor overtreding van verbodsbepalingen in de Floraen faunawet ten aanzien van het verstoren van vaste rust- en verblijfplaatsen. Daarnaast is er geen sprake van het indienen van een vergunningsaanvraag voor overtredingen van verbodsbepalingen in de Natuurbeschermingswet 1998 of noodzaak tot vervolgonderzoek in het kader van het Natuurnetwerk Nederland.

Het volledige rapport is in de bijlage opgenomen.

### <span id="page-26-0"></span>4.3 Archeologie

In 1992 is het Verdrag van Valletta door de landen van de Europese Unie waaronder Nederland ondertekend. Dit verdrag verplicht de Europese overheden tot het beschermen van archeologisch erfgoed. Hierbij wordt als uitgangspunt gehanteerd dat archeologische waarden in situ bewaard moeten blijven. Dat wil zeggen, dat ernaar gestreefd moet worden om de waarden op de locatie te behouden.

Volgens de archeologische verwachtingskaart van de gemeente Bernheze is de planlocatie gelegen in een zone Waarde Archeologie 5.

| Beleidscategorie |                                                                         | Onderzoeksplicht                                                                                                                                                                       |
|------------------|-------------------------------------------------------------------------|----------------------------------------------------------------------------------------------------------------------------------------------------------------------------------------|
|                  | Wettelijk beschermd archeologisch monument                              | Geen bodemverstorende activiteiten toegestaan, tenzij de minister van OCW hiervoor een vergunning heeft verleend.<br>Bij gemeentelijke monumenten: vergunningaanvraag bij de gemeente. |
| 2                | Gebieden van zeer hoge archeologische waarde                            | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 100 m2.                                                                       |
| 3                | Gebieden van hoge archeologische waarde                                 | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 250 m2.                                                                       |
|                  | Gebieden met een hoge archeologische verwachting                        | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 250 m2.                                                                       |
|                  | Gebieden met een middelhoge archeologische verwachting                  | Onderzoeksplicht bij een verstoringsdiepte van meer dan 40 cm en een verstoringsoppervlakte van meer dan 2500 m2.                                                                      |
| 6                | Gebieden met een lage archeologische verwachting                        | Geen onderzoeksplicht.                                                                                                                                                                 |
| 7                | Gebieden zonder archeologische verwachting of archeologisch vnijgegeven | Geen onderzoeksplicht.                                                                                                                                                                 |

Het plangebied is gelegen binnen een gebied met een middelhoge verwachtingswaarde. Dit houdt in, dat dat pas een onderzoeksplicht ontstaat bij een verstoringsoppervlakte van 2.500 m² en een verstoringsdiepte van 40 cm.

De oppervlakte van het nieuwe bouwvlak bedraagt circa 200 m². Het totale perceel is circa 1.300 m² (zie onderstaande afbeelding)

Omdat deze oppervlakte ver onder de 2.500 m² blijft is nader onderzoek niet nodig. In geval er tijdens de grondwerkzaamheden archeologische resten worden aangetroffen, dan wordt dit uiteraard gemeld.

### **Conclusie**

Op grond van archeologie gelden er geen belemmeringen voor de plannen op de initiatieflocatie.

### <span id="page-28-0"></span>4.4 Bodem

Door Econsultancy te Boxmeer is een actualiserend bodemonderzoek uitgevoerd voor de initiatieflocatie. Het onderzoeksrapport, d.d. 14 juni 2016, met als nummer 1249.001, is integraal als bijlage bij deze toelichting opgenomen.

Het actualiserend bodemonderzoek heeft tot doel te bepalen of er aanleiding bestaat voor het uitvoeren van een bodemonderzoek conform de NEN 5740, door middel van een archiefonderzoek, een interview met de eigenaar/gebruiker en een terreininspectie.

Het vooronderzoek is verricht conform de NEN 5725:2009 "Bodem - Landbodem - Strategie voor het uitvoeren van vooronderzoek bij verkennend en nader onderzoek".

### **Huidig gebruik**

De onderzoekslocatie betreft een onbebouwd deel van het perceel dat geheel in gebruik is als tuin. In bijlage 2a van de rapportage is de huidige situatie op een locatieschets weergegeven. Bijlage 2b van de rapportage bevat enkele foto's van de onderzoekslocatie.

Voor zover bij de opdrachtgever en de gemeente Bernheze bekend, heeft er op de onderzoekslocatie nimmer opslag van oliehoudende producten in ondergrondse of bovengrondse tanks plaatsgevonden.

Er zijn geen aanwijzingen gevonden, die aanleiding geven een asbestverontreiniging op de locatie te verwachten.

Verder blijkt uit de geraadpleegde bronnen geen aanwezigheid van ophogingen, dempingen of stortingen. De onderzoekslocatie is momenteel geheel onbebouwd en grotendeels onverhard.

### **Uitgevoerde bodemonderzoeken op de onderzoekslocatie**

In 2006 is reeds een verkennend bodemonderzoek uitgevoerd door Bijlevelds (rapport 0206066, d.d. 12 juli 2006: als bijlage bij deze toelichting gevoegd).

Destijds is een groot deel van de onderzoekslocatie onderzocht (in het rapport wordt gesproken over circa 750 m2, nagemeten blijkt dit echter 930 m2 te zijn). De locatie was destijds al in gebruik als siertuin. Destijds zijn in totaal 6 boringen verricht, waarvan 1 boring is afgewerkt als peilbuis.

Zintuiglijk zijn destijds geen verontreinigingen aangetroffen. Ook in de ondergrond zijn destijds geen verontreinigingen aangetroffen. Het grondwater ter plaatse, welke is aangetroffen op 1,42 m - mv, bleek destijds licht verontreinigd met chroom.

### **Terreininspectie**

Op 9 juni 2016 is er een terreininspectie uitgevoerd. Deze is gericht op de identificatie van bronnen, die mogelijk hebben geleid of kunnen leiden tot een grond- en/of grondwaterverontreiniging.

De tijdens de terreininspectie aangetroffen situatie komt overeen met de locatiegegevens, zoals deze zijn opgenomen in hoofdstuk 4 van de rapportage van Econsultancy.

Op de onderzoekslocatie zijn geen mogelijke bronnen voor een grond- en/of grondwaterverontreiniging aangetroffen.

Op het maaiveld zijn geen asbestverdachte materialen waargenomen.

#### **Conclusies**

Er zijn geen aanwijzingen gevonden, die aanleiding geven een asbestverontreiniging op de onderzoekslocatie te verwachten.

In het verleden (2006) is reeds een bodemonderzoek uitgevoerd. De voormalige bebouwing op de locatie maakte deel uit van de destijds gehanteerde onderzoekscontouren. Echter, aangezien dit deel van de locatie in 2006 reeds is onderzocht, waarbij geen noemenswaardige verontreinigingen zijn geconstateerd, wordt aanvullend onderzoek niet noodzakelijk geacht.

Ondanks het feit dat de onderzoekslocatie uit 2006 iets kleiner is dan onderhavige onderzoekslocatie wordt aanvullend onderzoek ook niet noodzakelijk geacht. De resultaten uit 2006 worden representatief geacht voor de gehele onderhavige onderzoekslocatie.

Op basis van het vooronderzoek en de terreininspectie kan gesteld worden dat er milieuhygiënisch géén belemmeringen bestaan voor de voorgenomen bestemmingsplanwijziging of van eventuele nieuwbouw op de onderzoekslocatie.

Vooruitlopend op de aanvraag omgevingsvergunning onderdeel bouwen is in de bijlagen – een 'Historische toets t.b.v. vrijstelling bodemonderzoek' gevoegd, teneinde de vrijstelling te verkrijgen van een verkennend bodemonderzoek van de bovengrond.

De onderzoeksresultaten geven géén aanleiding voor verder bodemonderzoek dan wel een bodemonderzoek op analytische grondslag.

### <span id="page-30-0"></span>4.5 Geluid

Ingevolge de Wet geluidhinder moet de geluidbelasting vanwege een weg worden bepaald door middel van een akoestisch onderzoek.

Niet alleen wordt hiermee uitsluitsel verkregen over de te verwachten geluidsbelasting over 10 jaar maar ook of en met welke planologische maatregelen eventueel nog wel kan worden voldaan aan de voorkeursgrenswaarde.

Het resultaat van dit onderzoek, betrekking hebbende op de verkeersintensiteit en het wegdek van alle wegen met een geluidszone die strekt over de planlocatie, wordt getoetst aan de voorkeursgrenswaarde van 48 dB.

Econsultancy te Boxmeer heeft op 6 juni 2016 een akoestisch onderzoek wegverkeerslawaai uitgevoerd. De rapportage met rapportnummer 1249.003 van dit onderzoek is integraal als bijlage bij onderhavig wijzigingsplan gevoegd.

### **Verkeersgegevens**

De voor het akoestisch onderzoek noodzakelijke verkeersgegevens van de wegen zijn afkomstig uit het Verkeersmodel 2014 van de gemeente Bernheze (GGA-regio Noord-Oost Brabant) met prognosejaar 2030. Voor het akoestisch onderzoek met toekomstig peiljaar 2026 is als worstcase scenario het prognosejaar 2030 gehanteerd. In onderstaande tabel is de belangrijkste informatie van de onderliggende wegen opgenomen, de volledige gegevens van de wegen zijn vanwege hun omvang aan informatie in bijlage 1 van de rapportage opgenomen.

| weggegevens                          | Nistelrodeseweg                                    |        |       | Hoefstraat                             |        |       |
|--------------------------------------|----------------------------------------------------|--------|-------|----------------------------------------|--------|-------|
| snelheid [km/uur]                    | 50<br>dab / elementenverharding<br>in keperverband |        |       | 30                                     |        |       |
| wegdek                               |                                                    |        |       | elementenverharding in<br>keperverband |        |       |
| weekdagintensiteit 2026 [mvt/etmaal] | 8.200 - 9.900                                      |        |       | 200 - 900                              |        |       |
|                                      | licht                                              | middel | zwaar | licht                                  | middel | zwaar |
| uurintensiteit [%]                   | 6.70                                               | 2,70   | 1.10  | 7.00                                   | 2.60   | 0.70  |
| voertuigverdeling dagperiode [%]     | 92,0                                               | 6,0    | 2,0   | 94.0                                   | 5.1    | 0.9   |
| voertuigverdeling avondperiode [%]   | 95,3                                               | 3,7    | 1,0   | 97,2                                   | 2,5    | 0.3   |
| voertuigverdeling nachtperiode [%]   | 92,0                                               | 6.0    | 2,0   | 96.0                                   | 3.4    | 0.6   |

### **Berekeningsresultaten**

De berekeningen zijn verricht aan de hand van het Reken- en meetvoorschrift geluid 2012 en met behulp van het programma Geomilieu, versie 3.11. De berekende geluidsbelastingen zijn inclusief een aftrek conform artikel 110g van de Wet geluidhinder beknopt in onderstaande tabel weergegeven. De volledige berekeningsresultaten zijn in bijlage 2 van de rapportage opgenomen.

| naam | omschrijving   | Nistelrodeseweg | Hoefstraat |
|------|----------------|-----------------|------------|
| 101  | Hoefstraat [N] | 34              | 42         |
| 02   | Hoefstraat [0] | 31              | 35         |
| 103  | Hoefstraat [Z] | 34              | 29         |
| 04   | Hoefstraat [W] | 36              | 40         |

#### **Conclusie**

De geluidsbelastingen ten gevolge van de Nistelrodeseweg en Hoefstraat bedragen respectievelijk maximaal 36 en 42 dB en zijn daarmee ruim lager dan de ten hoogste toelaatbare waarde.

Het afwegen van geluidsreducerende maatregelen of het aanvragen van een hogere waarde zijn niet aan de orde.

Voor de bestemmingsplanwijziging en de realisatie van de geluidsgevoelige bestemming ten gevolge van het wegverkeerslawaai gelden geen akoestische beperkingen.

### <span id="page-31-0"></span>4.6 Luchtkwaliteit

Op 15 november 2007 is de Wet luchtkwaliteit in werking getreden ter vervanging van het Besluit luchtkwaliteit 2005. De nieuwe Wet luchtkwaliteit ziet op een actualisatie van de luchtkwaliteitseisen, zoals opgenomen in hoofdstuk 5, titel 5.2, van de Wet milieubeheer.

Het project zelf biedt geen mogelijkheden om overschrijdingen teniet te doen, noch staat het project het bereiken van de algemene doelstelling voor luchtkwaliteit in de weg.

Voor projecten van geringe omvang geldt bovendien op grond van jurisprudentie van de Afdeling bestuursrechtspraak van de Raad van State en op grond van het Besluit niet in betekenende mate (NIBM) dat hiervoor geen afzonderlijke luchtkwaliteit toets nodig is.

Dit is het geval als aannemelijk is dat een project een toename van de concentratie van fijnstof (PM 10) of stikstofdioxide (NO2) veroorzaakt die niet meer bedraagt dan 3% van de jaargemiddelde concentratie van die stof.

In de ministeriële Regeling niet in betekenende mate bijdragen (luchtkwaliteitseisen) van 31 oktober 2007 worden enkele concrete projecten of activiteiten genoemd waarbij het voorgaande in ieder geval van toepassing is en waarvoor dus geen specifieke luchtkwaliteit toets hoeft te worden uitgevoerd. Dit geldt bijvoorbeeld voor kantoorlocaties met een bruto vloeroppervlak van minder dan 100.000 m² of woningbouwprojecten van niet meer dan 1500 woningen.

### **Conclusie**

Onderhavig plan voorziet in een enkele woning. Gezien de beperkte omvang hiervan draagt deze "niet in betekenende mate" bij aan de verslechtering van de luchtkwaliteit. Een Luchtkwaliteitonderzoek is derhalve niet nodig. Het plan is niet in strijd met de Wet luchtkwaliteitseisen.

### <span id="page-32-0"></span>4.7 Externe veiligheid

Externe veiligheid betreft het risico dat aan bepaalde activiteiten verbonden is voor niet bij de activiteit betrokken personen.

Het externe veiligheidsbeleid richt zich op het voorkomen en beheersen van risicovolle bedrijfsactiviteiten en van risicovol transport (onder andere van gevaarlijke stoffen). Het gaat daarbij om de bescherming van individuele burgers en groepen tegen ongevallen met gevaarlijke stoffen of omstandigheden.

Risicobronnen kunnen onderscheiden worden in risicovolle inrichtingen (onder andere lpgtankstations), vervoer van gevaarlijke stoffen en leidingen (onder andere aardgas, vloeibare brandstof en elektriciteit).

Om voldoende ruimte te scheppen tussen risicobron en de personen of objecten die risico lopen (kwetsbare of beperkt kwetsbare objecten) moeten vaak afstanden in acht worden genomen. Ook ontwikkelingsmogelijkheden die ingrijpen in de personendichtheid kunnen om onderzoek vragen.

Onderstaand is een uitsnede van de Risicokaart Externe Veiligheid opgenomen.

In de nabijheid van de initiatieflocatie is een risicovolle bron geconstateerd, te weten het LPG-tankstation aan de Nistelrodeseweg (BP).

Een LPG-tankstation heeft een invloedsgebied van 150 m¹ rondom het vulpunt en de LPG tank. Het plangebied ligt op circa 460 m¹ van het tankstation. Het vulpunt ligt nog veel verder naar het noorden en derhalve op nog grotere afstand van de initiatieflocatie. Geconcludeerd kan worden dat er geen overlap bestaat met de initiatieflocatie.

#### **Conclusie**

Onderhavig plan ondervindt geen belemmeringen op het gebied van externe veiligheid.

### <span id="page-33-0"></span>4.8 Bedrijven en milieuzonering

#### **Algemeen**

Bij een ruimtelijke ontwikkeling dient rekening te worden gehouden met milieuzoneringen van bestaande en toekomstige bedrijven om zodoende de kwaliteit van het leefmilieu te handhaven en te bevorderen.

Milieuzonering zorgt ervoor dat nieuwe bedrijven een passende locatie in de nabijheid van woningen krijgen en dat nieuwe woningen op een verantwoorde afstand van bedrijven gesitueerd worden. Hiervoor wordt in het algemeen gebruikt gemaakt van de categorieindeling op basis van de VNG-brochure "Bedrijven en milieuzonering" uit 2012. In deze brochure worden richtafstanden gegeven van functies op o.a. gevoelige bestemmingen.

Deze brochure kan ook omgekeerd worden toegepast. De bestaande bedrijven hebben invloed tot op een bepaalde afstand. Indien binnen die afstand de gevoeligheid verandert, heeft dat invloed op een bestaand bedrijf.

In het kader dit onderzoek wordt bezien welke bedrijven in de omgeving aanwezig zijn wiens invloedgebied reikt tot de nieuwe gevoelige bestemmingen. Voor zover dit van toepassing is dient vervolgens bezien te worden welke invloed er te verwachten is.

De bevindingen voor wat betreft de milieuzonering zijn hieronder opgenomen.

Uit bovenstaande afbeelding blijkt, dat er op enige afstand van de onderzoekslocatie:

- 1. Een bedrijf (bouwbedrijf)
- 2. Een sportaccommodatie (tennispark)

Is gelegen. Het is mogelijk dat deze activiteiten hinder voor de beoogde ontwikkeling veroorzaken of belemmerd worden door de beoogde ontwikkelingen.

### **Ad 1 Bouwbedrijf aan de Hoefstraat**

Op basis van het bestemmingsplan "De kommen van Bernheze" heeft deze locatie de bestemming "Bedrijf" en specifiek de aanduiding "Bouwbedrijf".

Volgens de VNG Brochure Bedrijven en Milieuzonering betreft dit een categorie 3.1 bedrijf. Dat betekent dat een afstand in acht moet worden genomen van 50 meter ten opzichte van woningen.

De initiatieflocatie is gelegen op een afstand van circa 165 meter. De nieuwe woning zal dit bedrijf derhalve niet belemmeren en andersom zal het bedrijf geen hinder veroorzaken richting de initiatieflocatie, waardoor een aanvaardbaar woon- en leefklimaat is gewaarborgd.

#### **Ad 2 Tennispark De Hoef**

Op basis van het bestemmingsplan "De kommen van Bernheze" heeft het perceel de bestemming "Sport", bestemd voor sportvelden en sportaccommodaties. Voor tennisverenigingen met verlichting, geldt dat ze ingedeeld worden als een categorie 3.1 bedrijf. De bijbehorende richtafstand voor geluid, bedraagt 50 meter.

De initiatieflocatie is gelegen op een afstand van circa 80 meter. De nieuwe woning zal dit bedrijf derhalve niet belemmeren en andersom zal het bedrijf geen hinder veroorzaken richting de initiatieflocatie, waardoor een aanvaardbaar woon- en leefklimaat is gewaarborgd.

### **Conclusie:**

De voorgenomen ontwikkeling zal in de nabijheid gelegen bedrijven niet belemmeren in hun bedrijfsvoering en andersom geen hinder ondervinden van de bedrijven, waardoor een aanvaardbaar woon- en leefklimaat is gewaarborgd.

# <span id="page-36-0"></span>HOOFDSTUK 5 MOTIVATIE WIJZIGINGSPLAN

Het verlenen van medewerking aan het onderhavige initiatief is gebaseerd op de volgende wijzigingsvoorwaarden opgenomen in het bestemmingsplan 'De kommen van Bernheze' onder artikel 18, lid 5:

#### **De uitvoerbaarheid van het wijzigingsplan moet worden aangetoond:**

In hoofdstuk 4 is gemotiveerd dat het wijzigingsplan qua milieu uitvoerbaar is. In hoofdstuk 7 is de economische uitvoerbaarheid aangegeven van het gevolg van de bestemmingswijziging in het openbaar gebied. Het wijzigingsplan is in overeenstemming met deze voorwaarde.

### **De belangen van derden mogen niet onevenredig worden geschaad**

Zoals beschreven in de toelichting van dit wijzigingsplan zullen geen belangen van derden worden geschaad. Daarnaast worden de randvoorwaarden aangehouden die in onderhavig document gesteld zijn. Het wijzigingsplan is in overeenstemming met deze voorwaarde.

### **Er mogen geen onevenredig nadelige gevolgen ontstaan voor het woonmilieu**

Zoals beschreven in hoofdstuk 4 ontstaan er door onderhavig wijzigingsplan geen nadelige gevolgen voor het milieu. Het wijzigingsplan is in overeenstemming met deze voorwaarde.

### **Het toevoegen van een nieuwe woning moet in overeenstemming zijn met het gemeentelijk volkshuisvestingsbeleid**

De gemeente Bernheze heeft haar woonbeleid vastgelegd in de 'Woonvisie 2005- 2015'. Het hoofddoel van het woonbeleid van de gemeente Bernheze is het voorzien in de eigen woningbehoefte. Onderdeel van het voorzien in de eigen woningbehoefte is strategische nieuwbouw in de vorm van particulier opdrachtgeverschap en consumentgerichte ontwikkeling. Onderhavig initiatief sluit hierop aan. Aan deze voorwaarde wordt voldaan.

### **Het parkeren moet in overeenstemming zijn met het gemeentelijk parkeerbeleid en de daarbij behorende normen**

Zoals beschreven in paragraaf 3.3.4 is in het parkeerbeleidsplan een parkeernorm voor onderhavige planlocatie opgenomen van 2 parkeerplaatsen.

Deze parkeerplaatsen worden op eigen terrein gerealiseerd. Het wijzigingsplan is in overeenstemming met het parkeerbeleidsplan. Aan deze voorwaarde wordt voldaan.

#### **Er moet een planschadeovereenkomst zijn gesloten**

Initiatiefnemer heeft een planschaderisicoanalyse laten opstellen, waaruit blijkt dat er geen planschaderisico is. Ook heeft initiatiefnemer een planschadeovereenkomst afgesloten met de gemeente Bernheze. Het wijzigingsplan is in overeenstemming met deze voorwaarde.

### **Er mag geen afbreuk worden gedaan aan het stedenbouwkundig beeld en de ruimtelijke kwaliteit ter plaatse**

In de brief van de gemeente van 22 april 2016 is een aantal stedenbouwkundige randvoorwaarden geformuleerd. Hiermee is rekening gehouden met het opstellen van dit wijzigingsplan. De gestelde voorwaarden ten aanzien van de vormgeving van de woning zullen uitgangspunt zijn bij het ontwerp. Aan deze voorwaarde is hiermee voldaan.

### **Er mag geen sprake zijn van aantasting van cultuurhistorische waarden**

Zoals beschreven in paragraaf 4.3 zijn er geen cultuurhistorische waarden in het geding. Het wijzigingsplan is in overeenstemming met deze voorwaarde.

### **De woning moet een inhoud hebben van minimaal 350m³**

Het ontwerp van de nieuwe woning is nog niet gereed. Bij het ontwerp zal rekening worden gehouden met deze voorwaarde. De nieuwe woning zal een inhoud hebben van minimaal 350m³. Aan deze voorwaarde wordt voldaan.

#### **De nieuw woning moet zijn gelegen aan de openbare weg**

De nieuwe woning is gelegen aan de Hoefstraat. Hiermee wordt dus aan deze voorwaarde voldaan.

#### **Een nieuwe woning is niet toegestaan in een hoeksituatie**

De nieuwe woning is niet gelegen in een hoeksituatie. Aan deze voorwaarde wordt voldaan.

### **Er moet aansluiting worden gezocht bij de (bouw)regels van de bestemming zoals opgenomen in het bestemmingsplan "De kommen van Bernheze"**

Zoals beschreven in hoofdstuk 6 en aangegeven in het document 'regels' van onderhavig wijzigingsplan is aansluiting gezocht met de regels uit het bestemmingsplan 'De kommen van Bernheze'. Het wijzigingsplan is in overeenstemming met deze voorwaarde.

# <span id="page-39-0"></span>HOOFDSTUK 6 JURIDISCHE PLANBESCHRIJVING

### <span id="page-39-1"></span>6.1 Inleiding

Een bestemmingsplan/wijzigingsplan is een zogenaamde bindend plan. Dat wil zeggen dat het bindend is voor zowel de overheid als voor de burgers. Regels (voorschriften) en verbeelding (de plankaart) zijn onlosmakelijk met elkaar verbonden. De toelichting is niet juridisch bindend, maar moet zoals de naam al zegt worden gezien als een nadere toelichting op de regels en de verbeelding. Bovendien geeft het inzicht in de afweging die tot het bepalen van de bestemmingen heeft geleid.

### <span id="page-39-2"></span>6.2 Toelichting verbeelding

De verbeelding is getekend op een kadastrale ondergrond, schaal 1:1.000. Op de verbeelding is een aantal bestemmingen (Wonen, Tuin en Waarde-Archeologie 3) en aanduidingen (Bouwvlak, bouwaanduiding vrijstaand en maatvoering) opgenomen.

### <span id="page-39-3"></span>6.3 Toelichting regels

De planregels zijn verdeeld in vier hoofdstukken.

- Hoofdstuk 1 geeft de inleidende regels met de begrippen en de wijze van meten.
- In hoofdstuk 2 zijn de bestemmingsplanregels weergegeven. In dit hoofdstuk worden de op de verbeelding opgenomen bestemmingen geregeld.
- In hoofdstuk 3 zijn algemene regels opgenomen waaronder de antidubbeltelbepaling en algemene regels voor afwijken bij omgevingsvergunning.
- In hoofdstuk 4 zijn de overgangsregels en is de slotregel opgenomen.

Een bestemmingsartikel is als volgt opgebouwd:

- Bestemmingsomschrijving
- Bouwregels
- Nadere eisen
- Afwijking van de bouwregels
- Specifieke gebruiksregels
- Afwijking van de gebruiksregels
- Omgevingsvergunning voor het uitvoeren van een werk, geen bouwwerk zijnde, of van werkzaamheden
- Wijzigingsbevoegdheden

### <span id="page-40-0"></span>6.4 Toelichting bestemmingen

### <span id="page-40-1"></span>6.4.1 Wonen en Tuin

De bestemmingen Wonen en Tuin zijn toegekend aan de nieuwe woning in het plangebied met de daarbij behorende tuin en erf. Hierbij is aangegeven dat uitsluitend de realisatie van een woning binnen het woningtype 'vrijstaand' is toegestaan. Aan huis verbonden beroepen zijn ook toegestaan.

In de bouwregels wordt een onderscheid gemaakt tussen hoofdgebouw, bijgebouwen en carports. Deze begrippen worden nader omschreven in artikel 1 Begrippen. Het hoofdgebouw moet worden gebouwd binnen het bouwvlak. De bijgebouwen mogen ook daarbuiten staan, maar moeten wel voldoen aan diverse situeringseisen. Ook zijn diverse hoogte- en oppervlaktematen voorgeschreven.

### <span id="page-40-2"></span>6.4.2 Waarde – Archeologie 3

De voor "Waarde – Archeologie 3" bestemde gronden zijn bestemd voor de bescherming van archeologische waarden.

# <span id="page-41-0"></span>HOOFDSTUK 7 UITVOERBAARHEID

### <span id="page-41-1"></span>7.1 Economische uitvoerbaarheid

De realisering van onderhavige bouwlocatie is een particulier initiatief. De aanleg en de exploitatie ervan, zullen voor de gemeente Bernheze geen negatieve financiële gevolgen hebben. De kosten van het plan komen geheel voor rekening van de particulier.

De initiatiefnemers zijn zich ervan bewust dat alle kosten die gemaakt worden in of ten behoeve van de procedure en de uitvoering voor rekening van de initiatiefnemers komen. Dit betreft onder meer de kosten voor de benodigde onderzoeken, de kosten voor het opstellen het wijzigingsplan en de legeskosten die voldaan dienen te worden.

Met de initiatiefnemers zal een planschadeverhaalsovereenkomst worden gesloten. Voor het plan hoeven geen aanpassingen te worden gedaan in het openbaar gebied. Een anterieure overeenkomst behoeft derhalve niet te worden gesloten.

**Conclusie:**

Het plan is financieel uitvoerbaar.

### <span id="page-41-2"></span>7.2 Maatschappelijke uitvoerbaarheid

Het wijzigingsplan zal de wettelijke procedure doorlopen en conform de wettelijke vereisten kenbaar worden gemaakt.

Eventuele zienswijzen zullen worden beoordeeld en afgewogen. In dit geval kan bij de vaststelling van het onderhavige wijzigingsplan besloten worden het plan op onderdelen te aan te passen.

# <span id="page-42-0"></span>HOOFDSTUK 8 PROCEDURE

### <span id="page-42-1"></span>8.1 Inleiding

In het bestemmingsplanproces bestaan diverse mogelijkheden tot communicatie via overleg en zienswijzen. De voor dit voorliggende wijzigingsplan relevante communicatie wordt in dit hoofdstuk belicht.

### <span id="page-42-2"></span>8.2 Zienswijzen

Op het ontwerpwijzigingsplan is een zienswijze ingediend. Deze zienswijze is ontvankelijk en deel gegrond verklaard. Het ontwerpwijzigingsplan is gewijzigd vastgesteld. Voorst heeft Waterschap AA en Maas een opmerking gemaakt over artikel 4 (Tuin) teneinze infiltratie van hemelwater op het perceel mogelijk te maken.

De zienswijzen hebben geleid tot de navolgende wijzigingen:

- Op de verbeelding wordt een afstand van 8 meter in acht genomen van de bestemming 'Wonen' ten opzichte van de weg. Hiermee is de verbeelding en de toelichting met elkaar in overeenstemming;
- In de toelichting wordt de 'Woonvisie 2005-2015' gewijzigd in 'Woonvisie 2016- 2020';
- In de regels wordt aan de doeleinden van artikel 4 (Tuin) toegevoegd: Water en waterhuishoudkundige voorzieningen.