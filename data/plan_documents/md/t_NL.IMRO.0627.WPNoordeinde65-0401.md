xml version\="1\.0" encoding\="UTF\-8"?

Noordeinde 65: Toelichting

direct naar inhoud van Toelichting

Noordeinde 65

=============

Toelichting

-----------

| Plan: | Noordeinde 65 |

| --- | --- |

| Status: | vastgesteld |

| Plantype: | wijzigingsplan |

| IMRO\-idn: | NL.IMRO.0627\.WPNoordeinde65\-0401 |

* Toelichting

* Bijlagen bij toelichting

* Regels

* Vaststelllingsbesluit

* Begin

* Vorige

* Volgende

* Omhoog

Toelichting

-----------

* Hoofdstuk 1 Inleiding

+ 1\.1 Aanleiding

+ 1\.2 Ligging en begrenzing plangebied

+ 1\.3 Vigerende bestemmingsplannen

+ 1\.4 Leeswijzer

* Hoofdstuk 2 Bestaande situatie

+ 2\.1 Ruimtelijke en functionele structuur

+ 2\.2 Bestaande situatie plangebied

* Hoofdstuk 3 Planbeschrijving

+ 3\.1 Ontwikkelingen

+ 3\.2 Randvoorwaarden en uitgangspunten

+ 3\.3 Nieuwe situatie

+ 3\.4 Verkeer en parkeren

* Hoofdstuk 4 Beleidskader

+ 4\.1 Rijksbeleid

+ 4\.2 Provinciaal beleid

+ 4\.3 Regionaal beleid

+ 4\.4 Gemeentelijk beleid

+ 4\.5 Conclusie

* Hoofdstuk 5 Water

+ 5\.1 Inleiding

+ 5\.2 Beleidskader rijk, provincie en gemeente

+ 5\.3 Waterhuishouding

* Hoofdstuk 6 Milieu en omgevingsaspecten

+ 6\.1 Milieu

+ 6\.2 Archeologie en cultuurhistorie

+ 6\.3 Flora en fauna

+ 6\.4 Overige realiserings\- en uitvoeringsaspecten

* Hoofdstuk 7 Juridische opzet

+ 7\.1 Algemeen

+ 7\.2 Verbeelding

+ 7\.3 Regels

+ 7\.4 Handhaving wijzigingsplan

* Hoofdstuk 8 Economische uitvoerbaarheid

+ 8\.1 FinanciÃ«le haalbaarheid

* Hoofdstuk 9 Maatschappelijke betrokkenheid

+ 9\.1 Resultaten overleg ex artikel 3\.1\.1 Bro

+ 9\.2 Communicatie

+ 9\.3 Zienswijzen

### Hoofdstuk 1 Inleiding

#### 1\.1 Aanleiding

Op het perceel Noordeinde 65 in Waddinxveen is al decennialang een transportbedrijf gevestigd (thans Imperator Transporten v.o.f.). Naast stalling van vrachtwagens vindt ook opslag plaats in de op het bedrijvenperceel aanwezige opslagloodsen. Een transportbedrijf hoort eigenlijk niet meer thuis in een woonomgeving maar op een bedrijventerrein. De eigenaar van het perceel heeft daarom besloten de bedrijfsactiviteiten ter plaatse te beÃ«indigen en gebruik te maken van de in het bestemmingsplan Bebouwde Kom 2015 opgenomen wijzigingsbevoegdheid om ter plaatse 3 nieuwe woningen op te richten. Om dit mogelijk te maken wordt de bestaande bedrijfsbebouwing met bedrijfswoning gesloopt, zodat per saldo een toevoeging van 2 woningen plaatsvindt. Om deze ontwikkeling mogelijk te maken is dit wijzigingsplan opgesteld.

#### 1\.2 Ligging en begrenzing plangebied

Het plangebied ligt aan het bebouwingslint van het Noordeinde. Ten westen hiervan ligt het agrarisch buitengebied. Het achterste gedeelte van het perceel grenst aan een sloot en de Spireaweide.Ten noorden van de geplande woning aan de Spireaweide staat aan de overzijde van de sloot een vrijstaande woning aan de Weidezoom 50\. Ten oosten hiervan ligt de woonwijk Groenswaard III. Aan weerszijden van de planlocatie langs het Noordeinde staan woningen. In figuur 1 is een situatietekening van het plangebied en omgeving opgenomen.

![afbeelding "i_NL.IMRO.0627.WPNoordeinde65-0401_0001.png"](i_NL.IMRO.0627.WPNoordeinde65-0401_0001.png)

*Figuur 1: Plattegrond plangebied (rood omlijnd) en omgeving.*

#### 1\.3 Vigerende bestemmingsplannen

Voor onderhavig plangebied gelden de volgende bestemmingsplannen:

| **Bestemmingsplan**   Â | **Raadsbesluit**   Â | **Uitspraak ABRvS**    Â | |

| --- | --- | --- | --- |

| âBebouwde Kom 2015"   Â | 16 december 2015 Na bestuurlijke lus opnieuw vastgesteld op 1 februari 2017   Â | 19 oktober 2016   Â | |

| "Parapluplan Archeologie en Parkeren"   Â | 19 september 2018   Â | Â | |

De gronden zijn bestemd voor 'Bedrijf' (figuur 2\). In het bestemmingsplan is in artikel 4\.6\.2 een wijzigingsbevoegdheid opgenomen om de gronden te wijzigen in woondoeleinden onder de volgende voorwaarden:

* a. het aantal te bouwen woningen mag ten hoogste 3 bedragen waarbij de bestaande bedrijfswoning wordt gesloopt;

* b. de woningen dienen in of achter de lijn met de aangrenzende woningen te worden gebouwd;

* c. de maximale goot\- en bouwhoogte van de woningen dient in afstemming met de stedenbouwkundige en passend in de omgeving te worden bepaald;

* d. de maximale inhoud per woning bedraagt maximaal 750 mÂ³ inclusief aan\- en bijgebouwen;

* e. voor het bouwen van bijbehorende bouwwerken dient aangesloten te worden bij het bepaalde in de regels voor 'Wonen'; aangetoond moet worden dat de inpassing uit milieukundig en stedenbouwkundig oogpunt aanvaardbaar is;

* f. aangetoond moet worden dat er wordt voldaan aan het Hogere Waardenbeleid van de gemeente Waddinxveen;

* g. de hoeveelheid open water en de afstemming van het bouwplan op de aanwezige waterkering dienen in overleg met het Hoogheemraadschap te worden bepaald.

Dit wijzigingsplan beperkt zich tot de percelen welke in eigendom zijn van initiatiefnemer. De overige gronden behouden de bestemming 'Bedrijf'. In dit wijzigingsplan wordt aangetoond dat voldaan kan worden aan de in de wijzigingsbevoegdheid genoemde randvoorwaarden. In de hoofdstukken Planbeschrijving en Milieu en omgevingsaspecten wordt dit onderbouwd. Hieruit blijkt dat het oprichten van 3 woningen planologisch en milieutechnisch mogelijk is.

![afbeelding "i_NL.IMRO.0627.WPNoordeinde65-0401_0002.png"](i_NL.IMRO.0627.WPNoordeinde65-0401_0002.png)

*Figuur 2: Uitsnede verbeelding bestemmingsplan Bebouwde Kom 2015 (plangebied rood gearceerd*

*aangeduid).*

#### 1\.4 Leeswijzer

Hoofdstuk 2 beschrijft de huidige situatie en hoofdstuk 3 geeft een planbeschrijving van de nieuwe toestand. In hoofdstuk 4 wordt het beleidskader uiteengezet. Hierin wordt het voor dit wijzigingsplan relevante rijks\-, provinciaal\-, regionaal\- en gemeentelijk beleid beschreven. In hoofdstuk 5 wordt ingegaan op de omgevingsaspecten. Ook uitvoeringsaspecten worden hier beschreven. Hoofdstuk 6Â omvat de waterparagraaf. In hoofdstuk 7 wordt de keuze voor de planmethodiek nader toegelicht. Hoofdstuk 8 is gewijd aan de economische uitvoerbaarheid. In hoofdstuk 9 wordt tenslotte ingegaan op de uitkomsten van de gehouden inspraak en het overleg ex artikel 3\.1\.1 van het Besluit ruimtelijke ordening.

### Hoofdstuk 2 Bestaande situatie

#### 2\.1 Ruimtelijke en functionele structuur

Het perceel Noordeinde 65 ligt in het noordwestelijk deel van het binnenstedelijke gebied van de gemeente Waddinxveen in de wijk Groenswaard. Deze wijk wordt ontsloten door de Chopinlaan, Beethovenlaan en het Noordeinde. Groenswaard is voornamelijk een woonwijk. Het woningbestand in de wijk bestaat uit overwegend rijenwoningen, die gebouwd zijn in de jaren '60 en '70\. In de wijk staan ook enkele clusters van galerijflats. Ten noorden van de wijk ligt het Gouwebos. Dit bos vormt een groene buffer tussen het verstedelijkte gebied van Waddinxveen en het noordelijk gelegen Boskoop. De bebouwing ten oosten van het Noordeinde bestaat voornamelijk uit lintbebouwing die wordt onderbroken door enkele aanwezige bedrijven, zoals een transportbedrijf aan het Noordeinde 65\. Ten westen van het Noordeinde ligt het agrarische buitengebied. De hier aanwezige bedrijfsbebouwing varieert van agrarische boerderijen met grote opslagschuren, verspreid liggende sierteeltbedrijven, niet agrarische bedrijfsbebouwing, zoals een loonwerkersbedrijf, een detailhandel in keukens en een kleinschalige bouwmarkt tot burgerwoningen. De tussen en achter de bouwblokken gelegen percelen zijn hoofdzakelijk nog in gebruik als akkerbouwgronden.

*Naastgelegen woningen aan Noordeinde 69/67\. Het westelijk gelegen buitengebied.*

![afbeelding "i_NL.IMRO.0627.WPNoordeinde65-0401_0003.png"](i_NL.IMRO.0627.WPNoordeinde65-0401_0003.png)

*Spireaweide (links plangebied met sloot). Fietspad Noordeinde met twee richtingen.*

#### 2\.2 Bestaande situatie plangebied

Op het perceel Noordeinde 65 in Waddinxveen is Imperator Transporten v.o.f. gevestigd op een perceel van circa 2\.000 mÂ². Op het perceel staat een bedrijfswoning met diverse opslagloodsen voor goederen. De stalling van vrachtwagens vindt op het achterste gedeelte plaats (deels ten westen van Spireaweide achter een groene haag).

*Ingang terrein vanaf Noordeinde. Stalling van opleggers.*

![afbeelding "i_NL.IMRO.0627.WPNoordeinde65-0401_0004.png"](i_NL.IMRO.0627.WPNoordeinde65-0401_0004.png)

*De opslagloodsen gezien vanaf achterzijde. EÃ©n van de bedrijfsloodsen.*

### Hoofdstuk 3 Planbeschrijving

#### 3\.1 Ontwikkelingen

Op het bedrijfsperceel is een transportbedrijf toegestaan. De te slopen bedrijfsbebouwing (met inbegrip van de bestaande bedrijfswoning) maakt plaats voor 3 grondgebonden woningen in het plangebied. De nieuwe woonfunctie is ruimtelijk inpasbaar binnen deze woonomgeving.

#### 3\.2 Randvoorwaarden en uitgangspunten

De woningbouw dient aan te sluiten bij de bestaande woonbebouwing in de directe omgeving. Om die reden worden alleen vrijstaande en twee\-onder\-een\-kapwoningen toegestaan, waarbij aansluiting is gezocht met de goot\- en bouwhoogte van de nabijgelegen woningen. Dit betekent een maximum goot\- en bouwhoogte van respectievelijk 6 en 10 meter. Het parkeren dient in beginsel op eigen terrein te worden opgelost.

*Stedenbouwkundige opzet*De grootte van de twee deelgebieden is dusdanig dat een kleinschalige planontwikkeling mogelijk is met Ã©Ã©n woning aan de Spireaweide en twee woningen aan het Noordeinde in de plaats van de huidige bedrijfswoning. De opzet is zodanig gekozen dat deze woningbouw qua maat en schaal passend is in het bebouwingslint aan het Noordeinde. Hier worden twee vrijstaande woningen mogelijk gemaakt.

Met de bouw van Ã©Ã©n woning aan de Spireaweide kan een kwaliteitsimpuls aan dit deelgebied worden gegeven, omdat aan de oostelijke zijde van de weg nu alleen achtererven aanwezig zijn van aldaar gelegen woningen.Hiermee wordt tevens de sociale veiligheid vergroot. Stedenbouwkundig is deze woning goed inpasbaar, waarbij qua ritmiek aansluiting dient te worden gezocht bij de noordelijk gelegen vrijstaande woning aan de Weidezoom 50\. Beide percelen worden gescheiden door een sloot.

In de voorgestelde opzet wordt hier een vrijstaande woning mogelijk gemaakt. De bestaande watergang wordt gehandhaafd. Hierdoor ontstaat tevens een duidelijke markering tussen het openbaar gebied en de nieuwe woonkavel.

*Ontsluitingsstructuur*De twee vrijstaande woningen worden via uitritten ontsloten op het Noordeinde. De woning aan de Spireaweide wordt door middel van een brug via een dam met een duiker over de watergang ontsloten via de Spireaweide. Parkeren dient in beginsel plaats te vinden op eigen erf overeenkomstig de door de gemeente vastgestelde Parkeernota.

*Woningtypologie*De grondgebonden woningen worden gerealiseerd in de dure koopsector.

*Groen\- en waterstructuur*Het voormalige Waddepad wordt in de planopzet gerespecteerd door deze groenstrook buiten het plangebied te laten. De beeldbepalende sloot wordt gehandhaafd, zodat de woning aan de zijde van de Spireaweide als het ware op een eiland komt te staan.

#### 3\.3 Nieuwe situatie

Met in achtneming van de geformuleerde uitgangspunten en randvoorwaarden is een verkavelingsplan opgesteld, waarbij twee woningen in het bebouwingslint worden toegevoegd, waarvan Ã©Ã©n vervangende nieuwbouw. De ontsluiting van de woningen aan het Noordeinde vindt plaats via (bestaande) uitritten van Noordeinde 63, 65 en 65a. De woning aan het Spireaweide is georiÃ«nteerd op deze straat. Deze woning is stedenbouwkundig goed inpasbaar in relatie tot de noordelijk gelegen vrijstaande woning aan de Weidezoom 50\. De woning aan het Spireaweide zal worden ontsloten via een brug of dam over de sloot. De hoog opgaande vegetatie aan de noord\- en oostkant van het plangebied (coniferen\- /laurierhagen en boompartijen) wordt zoveel mogelijk gehandhaafd. De verkavelingstekening is opgenomen in figuur 3a. Een artist impression is weergegeven in figuur 3b.

![afbeelding "i_NL.IMRO.0627.WPNoordeinde65-0401_0005.png"](i_NL.IMRO.0627.WPNoordeinde65-0401_0005.png)

*Figuur 3a: Verkavelingsplan (indicatief).*

![afbeelding "i_NL.IMRO.0627.WPNoordeinde65-0401_0006.png"](i_NL.IMRO.0627.WPNoordeinde65-0401_0006.png)

*Figuur 3b: Vogelvluchttekening (indicatief).*

#### 3\.4 Verkeer en parkeren

**Verkeer**De twee deelpercelen zijn gelegen aan het Noordeinde en Spireaweide. Op het Noordeinde en de Wadde is de maximum snelheid van 50 km/uur. De Spireaweide is ingericht als een 30 km/uur gebied. Het Noordeinde (N453\) is een gebiedsontsluitingsweg naar de N11 via Boskoop en Hazerswoude\-Dorp. Voorts wordt via de Zijdeweg (Boskoop) aansluiting gezocht op de N207 (route Gouda â Alphen aan den Rijn \- Leimuiden (rijksweg A4\). Op het Noordeinde rijdt niet alleen veel verkeer met herkomst of bestemming Waddinxveen, maar ook veel doorgaand verkeer. Dit sluipverkeer is niet wenselijk voor de leefbaarheid van de kernen. In verband hiermede wordt door de gemeenten Waddinxveen en Alphen aan den Rijn gepleit voor aanleg van de Bentwoudlaan. Deze weg is geprojecteerd ten westen van het Noordeinde. Het Noordeinde heeft een apart fietspad in twee richtingen. Dit fietspad wordt onder andere veel gebruikt door schoolgaande kinderen van Boskoop, die naar Waddinxveen en Gouda fietsen.

Ten opzichte van de thans aanwe zige bedrijfsfunctie zullen 3 woningen, waarvan 1 vervangende nieuwbouw, geen extra verkeersbewegingen genereren. Voor de omliggende wegen betekent dit naar verwachting eerder een kleine afname van de intensiteit, zodat het karakter van deze wegen niet wordt aangetast. De twee woningen aan het Noordeinde zullen gebruik maken van bestaande inritten.

De geplande woning aan Spireaweide wordt ontsloten via een te plaatsen brug of dam met een duiker. De uitrit wordt zodanig gesitueerd dat deze niet in de directe nabijheid komt te liggen van bestaande parkeerplaatsen aan het Spireaweide. In figuur 4 is hiervoor een suggestie opgenomen. Het toevoegen van een woning zal verder geen extra parkeerdruk met zich meebrengen, omdat er voldoende parkeerplaatsen op eigen terrein worden aangelegd. Dit wordt geborgd in de parkeerregels van het wijzigingsplan. De verkeersveiligheid en verkeersafwikkeling is niet in het geding, temeer daar er sprake is van een doodlopende weg waar de snelheid laag is.

Voor het aanleggen van een brug of dam over de sloot kan medewerking worden verleend met toepassing van een reguliere buitenplanse voorbereidingsprocedure, omdat de watergang buiten de plangrenzen van de wijzigingsbevoegdheid ligt. De situering van de uitrit zal worden getoetst aan de hiervoor genoemde uitgangspunten, zodat de ontwikkeling geen consequenties heeft voor de bestaande parkeerplaatsen aan de Spireaweide.

De planlocatie is ook goed bereikbaar met het openbaar vervoer. Nabij de planlocatie is een halte voor een rechtstreekse busverbinding naar Gouda en Leiden aanwezig. Ten oosten van het plangebied ligt op loopafstand van het NS\-station Waddinxveen Noord (spoorverbinding Gouda \- Alphen aan den Rijn/ Leiden).

![afbeelding "i_NL.IMRO.0627.WPNoordeinde65-0401_0007.png"](i_NL.IMRO.0627.WPNoordeinde65-0401_0007.png)

*Figuur 4: Ontsluiting woning op Spireaweide via brug of dam.*

**Parkeren**De gemeenteraad van Waddinxveen heeft op 9 juli 2014 het Parkeerbeleid vastgesteld. Dit beleid is nadien vastgelegd in het Parapluplan Archeologie en Parkeren (2018\). De gemeente streeft naar een goede en eerlijke parkeersituatie, waarvoor duidelijke uitgangspunten worden opgesteld. De uitgangspunten geven aan:

* 1\. wat wordt verstaan onder een goede parkeersituatie;

* 2\. wat is het bereik van de verantwoordelijkheid van de gemeente.

Het parkeerbeleid heeft betrekking op de (toekomstige) bebouwde kom van Waddinxveen. De basis voor het parkeren zijn de richtlijnen zoals opgenomen in CROW\-publicatie 317, 'Kencijfers parkeren en verkeersgeneratie' (2012\). Het CROW maakt onderscheid in de stedelijkheidsgraad en de locatie. Waddinxveen gaat voor de hele gemeente uit van 'matig stedelijk' als stedelijkheidsgraad. Afhankelijk van de betreffende locatie wordt gekozen voor 'centrum', 'schil centrum', 'rest bebouwde kom' of 'buitengebied', waarin per locatie de bandbreedte wordt bepaald.

Parkeren wordt in eerste instantie op de te ontwikkelen locatie opgelost. Hiervan kan worden afgeweken, bijvoorbeeld als blijkt dat er in de directe omgeving een overcapaciteit aan parkeerplaatsen in de openbare ruimte is. De parkeerkencijfers zijn opgenomen in tabel 3\.1\.

*Tabel 3\.1: Parkeerkencijfers woningen CROW publicatie 317 (2012\).*

| **Categorie rest bebouwde kom**   Â | **matig stedelijk (min. \- max.)**   Â | **Aandeel bezoekers**   Â |

| --- | --- | --- |

| koop, vrijstaand   Â | 1,8 \- 2,6   Â | waarvan 0,3 per woning   Â |

| koop, twee\-onder\-een\-kap   Â | 1,7\- 2,5   Â | waarvan 0,3 per woning   Â |

Op basis van deze normering ontstaat de volgende parkeerbalans (tabel 3\.2\).

*Tabel 3\.2 Parkeerbalans nieuwe situatie.*

| **Functies**   Â | **Typologie**   Â | **Parkeernorm**    Â | **Aantal**   Â | **Totaal**   Â |

| --- | --- | --- | --- | --- |

| Woningen   Â | vrijstaand   Â | 2,2 (gemiddeld)   Â | 3   Â | 6,6   Â |

| Â | Â | Â | Â | Â |

| **Totaal**   Â | Â | Â | **3**   Â | **7 pp**   Â |

De parkeerbehoefte wordt gerealiseerd door per woning minimaal 2 parkeerplaatsen op eigen erf te realiseren. De overige parkeerbehoefte kan in het openbaar gebied worden opgevangen aangezien in de huidige situatie ook gebruik wordt gemaakt van openbare parkeergelegenheid. Bij uitwerking van bouwplannen dient te worden aangetoond dat kan worden voldaan aan de parkeernorm. In artikel 10\.1

Parkeerregeling van het wijzigingsplan wordt dit geborgd.

### Hoofdstuk 4 Beleidskader

#### 4\.1 Rijksbeleid

##### 4\.1\.1 Structuurvisie Infrastructuur en Ruimte (2012\)

Op 22 november 2011 heeft de Tweede Kamer de Structuurvisie Infrastructuur en Ruimte (SVIR) met bijbehorende stukken aangenomen. De Minister van Infrastructuur en Milieu heeft op 13 maart 2012 het vaststellingsbesluit zoals bedoeld in de Wet ruimtelijke ordening (Wro) van de SVIR ondertekend. Daarmee is het nieuwe ruimtelijke en mobiliteitsbeleid zoals uiteengezet in de SVIR van kracht geworden.

De structuurvisie bevat een concrete, bondige actualisatie van het mobiliteit\- en ruimtelijke ordeningsbeleid. Dit nieuwe beleid vervangt de Nota Mobiliteit, de Nota Ruimte en de structuurvisie Randstad 2040\. De structuurvisie heeft betrekking op:

* rijksverantwoordelijkheden voor basisnormen op het gebied van milieu, leefomgeving, (water)veiligheid en het beschermen van unieke ruimtelijke waarden;

* rijksbelangen met betrekking tot (inter)nationale hoofdnetten voor mobiliteit en energie;

* rijksbeleid voor ruimtelijke voorwaarden die bijdragen aan versterking van de economische structuur.

Bij deze aanpak hanteert het Rijk een filosofie die uitgaat van vertrouwen, heldere verantwoordelijkheden, eenvoudige regels en een selectieve rijksbetrokkenheid. Zo laat het Rijk de verantwoordelijkheid voor de afstemming tussen verstedelijking en groene ruimte op regionale schaal over aan provincies. Daarmee wordt bijvoorbeeld het aantal regimes in het landschaps\- en natuurdomein fors ingeperkt. Daarnaast wordt (boven)lokale afstemming en uitvoering van verstedelijking overgelaten aan (samenwerkende) gemeenten binnen provinciale kaders. Alleen in de stedelijke regio's rond de mainports (Amsterdam c.a. en Rotterdam c.a.) zal het Rijk afspraken maken met decentrale overheden over de programmering van verstedelijking. Overige sturing op verstedelijking zoals afspraken over percentages voor binnenstedelijk bouwen, Rijksbufferzones en doelstellingen voor herstructurering laat het Rijk los.

##### 4\.1\.2 Besluit algemene regels ruimtelijke ordening

Het Besluit algemene regels ruimtelijke ordening (afgekort Barro) bevat een beperkt aantal beslissingen van wezenlijk belang uit de Structuurvisie. Deze algemene regels bewerkstelligen dat nationale ruimtelijke belangen doorwerken tot op lokaal niveau. Voor deze belangen is het Rijk verantwoordelijk en wil het resultaten boeken. Buiten deze belangen hebben decentrale overheden beleidsvrijheid. Het Besluit algemene regels ruimtelijke ordening en de hierbij behorende ministeriÃ«le regeling zijn op 30 december 2011 in werking getreden. Deze hebben betrekking op de volgende onderwerpen:

* Project Mainportontwikkeling Rotterdam;

* Kustfundament;

* Grote rivieren;

* Waddenzee en waddengebied;

* Defensie.

Op 1 oktober 2012 is het besluit aangevuld met voorschriften voor andere beleidskaders uit de SVIR, het Nationaal Waterplan en het Derde Structuurschema Elektriciteitsvoorziening. Het gaat hierbij om:

* Rijksvaarwegen;

* Hoofdwegen en landelijke spoorwegen;

* Primaire waterkeringen buiten het kustfundament;

* Elektriciteitsvoorziening;

* Natuurnetwerk Nederland;

* IJsselmeergebied (uitbreidingsruimte);

* Erfgoederen van uitzonderlijke universele waarde.

In de derde tranche, vastgesteld op 1 februari 2014 zijn de volgende twee nationale belangen toegevoegd:

* Buisleidingen van nationaal belang voor het vervoer van gevaarlijke stoffen;

* Ruimtereservering parallelle Kaagbaan.

Door de (14\) nationale belangen vooraf in bestemmingsplannen te borgen, wordt met het Barro bijgedragen aan versnelling van de besluitvorming bij ruimtelijke ontwikkelingen en vermindering van de bestuurlijke drukte. De in het Besluit algemene regels ruimtelijke ordening genoemde rijksbelangen zijn niet in het geding.

##### 4\.1\.3 Besluit ruimtelijke ordening (2017\)

**Ladder voor duurzame verstedelijking (artikel 3\.1\.6 Bro)**Om zorgvuldig ruimtegebruik te bevorderen neemt het Rijk enkel nog een 'Ladder' voor duurzame verstedelijking op. Hierdoor neemt de bestuurlijke drukte af en ontstaat er ruimte voor regionaal maatwerk. Dit betekent dat in de toelichting van een bestemmingsplan een beschrijving wordt opgenomen van de behoefte aan de voorgenomen stedelijke ontwikkeling. Indien blijkt dat de stedelijke ontwikkeling niet binnen het bestaand stedelijk gebied kan worden voorzien, bevat de toelichting een motivering daarvan en een beschrijving van de mogelijkheid om in die behoefte te voorzien op de gekozen locatie buiten het bestaand stedelijk gebied.

Doel van de ladder is een goede ruimtelijke ordening door een optimale benutting van de ruimte in stedelijke gebieden. De ladder is als een procesvereiste opgenomen in het Besluit ruimtelijke ordening. Hierna wordt de planontwikkeling getoetst aan de Ladder, zoals deze vanaf 1 juli 2017 geldt.

**Toetsing initiatief aan Ladder voor duurzame verstedelijking**De belangrijkste motiveringsplichten van de Ladder, namelijk dat de behoefte aan een nieuwe ontwikkeling moet worden aangetoond en dat moet worden toegelicht â als de ontwikkeling buiten het bestaand stedelijk gebied wordt gerealiseerd â waarom het bestaand stedelijk gebied niet geschikt is voor de nieuwe ontwikkeling, vloeien voort uit andere wettelijke normen en jurisprudentie. Ook in het geval er geen sprake is van een formele 'nieuwe stedelijke ontwikkeling', moet toch het nut en de noodzaak aan die ontwikkeling en de uitvoerbaarheid daarvan worden aangetoond.

In dit wijzigingsplan worden drie woningen mogelijk gemaakt, waarvan 1 vervangende nieuwbouw. Het begrip 'woningbouwlocatie', zoals opgenomen in de definitie in het Besluit ruimtelijke ordening is niet nader gedefinieerd in het Bro. Het moet echter gaan om een ruimtelijke ontwikkeling van enige omvang. Op grond van jurisprudentie is er geen sprake van een stedelijke ontwikkeling. In paragraaf 4\.2\.2 wordt hierop ingegaan. Overigens was deze ontwikkeling reeds voorzien bij de vaststelling van het bestemmingsplan Bebouwde Kom. Met dit wijzigingsplan wordt uitvoering gegeven aan dit raadsbesluit.

##### 4\.1\.4 Conclusie Rijksbeleid

Het rijksbeleid laat zich niet specifiek uit over dergelijke kleinschalige ontwikkelingen. Het initiatief raakt geen rijksbelangen zoals opgenomen in de Structuurvisie Infrastructuur en Ruimte en het Besluit algemene regels ruimtelijke ordening. De Ladder voor duurzame verstedelijking is niet van toepassing voor deze planontwikkeling. Vanuit rijksbeleid zijn er geen beperkingen aan deze planontwikkeling.

#### 4\.2 Provinciaal beleid

##### 4\.2\.1 Omgevingsvisie Zuid\-Holland

Op 20 februari 2019 hebben Provinciale Staten van Zuid\-Holland de Omgevingsvisie Zuid\-Holland en de Omgevingsverordening Zuid\-Holland vastgesteld. In het Omgevingsbeleid is al het bestaande provinciale beleid voor de fysieke leefomgeving samengevoegd in een Omgevingsvisie en Omgevingsverordening. Omdat onderdelen uit het Programma ruimte naar het visiedeel zijn omgezet, is het resterende deel hiervan nu onderdeel van het Omgevingsbeleid. Het gehele Omgevingsbeleid is alleen redactioneel gewijzigd, de beleidsinhoud is niet veranderd. Op 1 april 2019 is de geconsolideerde versie van de Omgevingsvisie in werking getreden.

De provincie ziet zes richtinggevende ambities in de fysieke leefomgeving. Deze nevengeschikte ambities staan niet op zichzelf. Ze zijn geworteld in de historie, ligging en economische structuur van Zuid\-Holland en gekoppeld aan de strategische uitdagingen waar deze regio voor staat. De ambities zijn de kaders waarbinnen de provincie ruimte geeft. Die ruimte kan per opgave verschillen. Door in te zetten op de zes ambities draagt de provincie bij aan het sterker maken van Zuid\-Holland. Bij de zes ambities is een aantal opgaven geÃ¯dentificeerd. De opgaven zijn vanuit provinciale optiek en op een zeker abstractieniveau geformuleerd zonder een beoogde eindsituatie te schetsen. Daarom omvat de Omgevingsvisie geen eindbeeld voor 2030 of 2050, maar wel ambities die voortkomen uit actuele maatschappelijke opgaven. Het betreft de volgende ambities:

* 1\. Naar een klimaatbestendige delta

* 2\. Naar een nieuwe economie: the next level

* 3\. Naar een levendige meerkernige metropool

* 4\. Energievernieuwing

* 5\. Best bereikbare provincie

* 6\. Gezonde en aantrekkelijke leefomgeving

In het programma Ruimte zijn de instrumenten opgenomen waarmee de doelen en ambities uit de Omgevingsvisie uitgevoerd gaan worden.

**Omgevingskwaliteit**

*Verbetering omgevingskwaliteit*Centraal doel van het integrale omgevingsbeleid is het verbeteren van de omgevingskwaliteit. Daarbij streeft de provincie naar een optimale wisselwerking tussen gewenste ruimtelijke ontwikkelingen en een goede leefomgevingskwaliteit. Met het provinciaal omgevingsbeleid wordt aangesloten op de maatschappelijke doelen van de Omgevingswet: het doelmatig benutten van de fysieke leefomgeving voor maatschappelijke opgaven en het bereiken en in stand houden van een goede omgevingskwaliteit. Met het samenvoegen van al het bestaande beleid voor de fysieke leefomgeving heeft de provincie een eerste stap gezet richting een meer integrale sturing op omgevingskwaliteit. Een nadere uitwerking van het provinciale beleid voor het verbeteren van de ruimtelijke kwaliteit is weergegeven in de 'kwaliteitskaart' en de 'richtpunten ruimtelijke kwaliteit', behorende bij zowel de Omgevingsvisie als de Omgevingsverordening.

Voor het realiseren van een goede omgevingskwaliteit werkt de provincie vanuit twaalf samenhangende opgaven van het omgevingsbeleid die zij van provinciaal belang acht. De 12 opgaven zijn: landschap en cultuurhistorie, gezondheid en veiligheid, natuur en recreatie, ruimte en verstedelijking, wonen, bodem en ondergrond, cultuurparticipatie en bibliotheken, klimaatadaptie, zoetwater en drinkwater, bereikbaarheid, regionale economie en energievoorziening.

*Kwaliteitskaart*Het ruimtelijk kwaliteitsbeleid bestaat uit een viertal kwaliteitskaarten, samengevat in Ã©Ã©n integrale kwaliteitskaart, bijbehorende richtpunten en een aantal bepalingen in de Omgevingsverordening. De kwaliteitskaart is voor de provincie een belangrijk instrument om ruimtelijke ontwikkelingen zodanig te sturen dat ze een bijdrage leveren aan de ruimtelijke kwaliteit. De kaart geeft een beschrijving van de gebiedskenmerken en kwaliteiten van Zuid\-Holland waar rekening mee gehouden dient te worden in de planvorming. Op de Kwaliteitskaart (Laag van de stedelijke occupatie) is het gebied aangeduid als âsteden en dorpenâ en "stads\- en dorpsrand" (figuur 5\), terwijl het plangebied op kaart 59 (bestaand stads\- en dorpsgebied 2018\) van de Omgevingsvisie onderdeel uitmaakt van 'stedelijke ontwikkelingen binnen bestaand stads\- en dorpsgebied' (figuur 5\).

*Wonen*De belangrijkste opgave in het provinciale woningbouwbeleid is om voldoende geschikte huisvesting mogelijk te maken voor de veranderende bevolking. Die bevolking verandert door processen van vergrijzing, diversiteit en individualisering. Dat werkt door in de vraag naar woonmilieus. Ook de wijze waarop woningen en de woonomgeving ontwikkeld worden, verandert. Vraaggerichte, organische ontwikkeling komt steeds meer naast grootschalige, planmatige ontwikkeling. De rol van projectontwikkelaars en beleggers verandert. Dat geldt ook voor de rol van overheden en de wijze van beleid maken.

Er is een toenemende behoefte aan woningen in centrumstedelijke en buitencentrummilieus. Bouwen in het Bestaand Stedelijk en Dorpsgebied (BSD) voldoet (bij uitstek) aan deze behoefte. Daarnaast blijft vraag bestaan naar groenstedelijke, dorpse en landelijke milieus. Toevoegingen binnen bestaande stadswijken, dorpen en kleine kernen kunnen hier tot op zekere hoogte in voorzien. Ter aanvulling blijft enige uitbreiding nodig voor deze milieus en andere woningbouw die niet binnen het BSD inpasbaar blijkt te zijn met behoud van leefkwaliteit.

Binnen Zuid\-Holland bestaan grote verschillen in de omvang van de woningbehoefte. Aan de ene kant zijn er gebieden waar de behoefte aan nieuwe woningen groot blijft, ook op lange termijn (na 2030\). Deze liggen in of aan in de hoogstedelijke zone. Toch is de afzet van de woningbouw waarin de huidige plannen voorzien, niet altijd zeker. Dat geldt in het bijzonder voor de gemeentelijke plannen die stammen uit de Vinex\-periode. Deze kenmerken zich door relatief dure eengezinswoningen aan stadsranden. Het afzetrisico van deze woningbouw wordt niet zozeer veroorzaakt door de crisis, maar is vooral het gevolg van structurele demografische ontwikkelingen.

Aan de andere kant zijn er gebieden waarvoor de prognoses een bevolkingsdaling aangeven, deels na 2030\. Voor de woningbehoefte vertaalt dit zich in een geringe groei of in het geheel geen groei. Ook die ontwikkeling is structureel. Daardoor wordt het aanhouden of ontwikkelen van een grote plancapaciteit met een niet\-gevraagde kwaliteit zeer risicovol. Gemeenten kunnen onderlinge concurrentie voorkomen door het maken van afspraken over planreductie, en zo de haalbaarheid van de meest kansrijke plannen vergroten. De provincie bevordert dit proces door samenwerkende gemeenten ruimte voor keuzes te geven, maar ook waar nodig grenzen te stellen. De planontwikkeling maakt onderdeel van de lokale woningbehoefte en wordt als zodanig opgenomen in de Regionale Woonagenda.

![afbeelding "i_NL.IMRO.0627.WPNoordeinde65-0401_0008.png"](i_NL.IMRO.0627.WPNoordeinde65-0401_0008.png)

*Figuur 5: Links uitsnede Kwaliteitskaart (Laag van de stedelijke occupatie) en rechts kaart 59 van de*

*Omgevingsvisie 'bestaand stads\- en dorpsgebied 2018'. Het plangebied is globaal met een rode*

*omlijning aangeduid.*

**Conclusie**De Omgevingsvisie is zelfbindend voor de provincie. De herontwikkeling van bedrijfsdoeleinden naar woondoeleinden door het toevoegen van drie woningen, waarvan Ã©Ã©n vervangende nieuwbouw, is in overeenstemming met de opgaven wonen, ruimte en verstedelijking, omdat het plangebied binnen het bestaand stedelijk gebied ligt, waarbij de richtpunten niet in het geding zijn. Het plan is niet in strijd met de provinciale Omgevingsvisie.

##### 4\.2\.2 Omgevingsverordening Zuid\-Holland

Provinciale Staten van Zuid\-Holland hebben op 20 februari 2019 de Omgevingsverordening Zuid\-Holland vastgesteld. In deze verordening zijn alle regels voor de fysieke leefomgeving van het bestaande provinciale omgevingsbeleid samengevoegd. Voor zover relevant worden deze hieronder toegelicht.

**Ladder voor duurzame verstedelijking**

De in het Besluit ruimtelijke ordening opgenomen ladder voor duurzame verstedelijking is opgenomen in artikel 6\.10 van de Omgevingsverordening. Op grond van dit artikel dient een bestemmingsplan waarin een nieuwe stedelijke ontwikkeling mogelijk wordt gemaakt te voldoen aan artikel 3\.1\.6 van het Besluit ruimtelijke ordening. Indien in de behoefte aan de stedelijke ontwikkeling niet binnen het bestaand stads\- en dorpsgebied kan worden voorzien en voor zover daarvoor een locatie groter dan 3 hectare nodig is, wordt gebruik gemaakt van locaties die zijn opgenomen in het Programma ruimte.

In lid 2 is bepaald dat Gedeputeerde Staten bij de aanvaarding van een regionale visie kunnen aangeven in hoeverre de Ladder voor duurzame verstedelijking op regionaal niveau geheel of gedeeltelijk is doorlopen. In de toelichting van het bestemmingsplan als bedoeld in het eerste lid, kan in dat geval worden verwezen naar de regionale visie bij de beschrijving van de behoefte aan een nieuwe stedelijke ontwikkeling, als bedoeld in artikel 3\.1\.6, tweede lid, van het Besluit ruimtelijke ordening.

*Toetsing aan ladder voor duurzame verstedelijking*Dit wijzigingsplan maakt de ontwikkeling mogelijk van maximaal twee nieuwe vrijstaande woningen en de vervangende nieuwbouw van een bedrijfswoning in het bestaand stedelijk gebied, zoals dat hiervoor is omschreven in de begripsbepaling voor bestaand stads\- en dorpsgebied. Het begrip 'woningbouwlocatie', zoals opgenomen in de definitie in het Besluit ruimtelijke ordening is niet nader gedefinieerd in het Bro. Het moet echter gaan om een ruimtelijke ontwikkeling van enige omvang. Het bouwen van Ã©Ã©n woning is geen stedelijke ontwikkeling in de zin van de ladder (ABRvS 14 januari 2014, nr. 201308263/2/R4\). Twee woningen die rechtstreeks mogelijk worden gemaakt zijn eveneens niet aan te merken als een stedelijke ontwikkeling als bedoeld in artikel 1\.1\.1, lid 1, onder i van het Bro (ABRvS 18 december 2013, nr. 201302867/1/R4\). Gesteld kan worden dat de gebruiksmogelijkheden te kleinschalig zijn om onder het regime van artikel 3\.1\.6 lid 2 Bro te vallen, waarin de Ladder voor duurzame verstedelijking is opgenomen. Voldaan wordt aan de Ladder zoals beschreven in paragraaf 4\.3\.1. Voorts is sprake van transformatie van een herontwikkelingslocatie, waar een bestaand bedrijf zal worden gesaneerd wat is overeenstemming is met de Ladder.

**Ruimtelijke kwaliteit**

Op grond van artikel 6\.9, lid 1 van de Omgevingsverordening (Ruimtelijke kwaliteit) kan een bestemmingsplan c.a. wijzigingsplan voorzien in een nieuwe ruimtelijke ontwikkeling, onder de volgende voorwaarden ten aanzien van ruimtelijke kwaliteit:

* a. de ruimtelijke ontwikkeling past binnen de bestaande gebiedsidentiteit, voorziet geen wijziging op structuurniveau, past bij de aard en schaal van het gebied en voldoet aan de relevante richtpunten van de kwaliteitskaart (inpassen);

* b. als de ruimtelijke ontwikkeling past binnen de bestaande gebiedsidentiteit, maar wijziging op structuurniveau voorziet (aanpassen), wordt deze uitsluitend toegestaan mits de ruimtelijke kwaliteit per saldo ten minste gelijk blijft door:

+ 1\. zorgvuldige inbedding van de ontwikkeling in de omgeving, rekening houdend met de relevante richtpunten van de kwaliteitskaart, en

+ 2\. het zo nodig treffen van aanvullende ruimtelijke maatregelen zoals bedoeld in het derde lid.

* c. als de ruimtelijke ontwikkeling niet past bij de bestaande gebiedsidentiteit (transformeren), wordt deze uitsluitend toegestaan mits de ruimtelijke kwaliteit van de nieuwe ontwikkeling is gewaarborgd door:

+ 1\. een integraal ontwerp, waarin behalve aan de ruimtelijke kwaliteit van het gehele gebied ook aandacht is besteed aan de fysieke en visuele overgang naar de omgeving en de fasering in ruimte en tijd, alsmede rekening is gehouden met de relevante richtpunten van de kwaliteitskaart, en

+ 2\. het zo nodig treffen van aanvullende ruimtelijke maatregelen zoals bedoeld in het derde lid.

*Toetsing aan ruimtelijke kwaliteit*Op de Kwaliteitskaart is het plangebied aangeduid als 'steden en dorpen'. Als richtpunten wordt onder andere het volgende aangehouden:

* Ontwikkelingen dragen bij aan de karakteristieke kenmerken/identiteit van stad, kern of dorp.

* Een nieuwe uitbreidingswijk bouwt voort op het bestaande stads\- en dorpsgebied en versterkt de overgangskwaliteit van de stadsrand.

* Cultuurhistorisch waardevolle gebouwen en stedenbouwkundige patronen worden behouden door ze waar mogelijk een functie te geven die aansluit bij de behoeften van deze tijd.

Voor ontwikkelingen aan de stads\- of dorpsrand geldt als richtlijn dat deze bijdragen aan het realiseren van een rand met passende overgangskwaliteit (front, contact of overlap). De nieuwbouw van drie woningen, waarvan Ã©Ã©n vervangende nieuwbouw, versterkt het lint aan het Noordeinde door maximaal twee vrijstaande woningen terug te bouwen. De nieuw te bouwen woning aan de Spireaweide is eveneens ruimtelijk goed inpasbaar op een ruime kavel. Deze planontwikkeling past binnen de bestaande gebiedsidentiteit en qua aard en schaal bij wat er al in de directe omgeving in de wijk Groenswaard III. Verouderde bedrijfsbebouwing wordt gesaneerd ten gunste van een woonfunctie. Gesteld kan worden dat hier sprake is van 'inpassing', zodat aanvullende maatregelen op het vlak van ruimtelijke kwaliteit niet nodig zijn voor dit plan.

**Conclusie**Het plangebied ligt binnen de BSD. Over deze ontwikkeling heeft regionale afstemming plaatsgevonden met de Regio Midden\-Holland. De planontwikkeling zal worden opgenomen in de Regionale Agenda Wonen (zie paragraaf 4\.3\.1). Voldaan wordt aan de eerste en tweede ladder voor duurzame verstedelijking. Er is geen strijd met de provinciale belangen. Resumerend kan worden geconcludeerd dat:

* het plan in overeenstemming is met artikel 6\.10 van de Omgevingsverordening (Ladder);

* het plan in overeenstemming is met artikel 6\.9 lid 1 sub a (inpassen) en lid 4 van de Omgevingsverordening (ruimtelijke kwaliteit).

Gelet hierop is er geen strijdigheid met de provinciale belangen.

#### 4\.3 Regionaal beleid

##### 4\.3\.1 Regionale Agenda Wonen

Midden\-Holland is een aantrekkelijke woonregio waar belangrijke waarden met betrekking tot wonen, werken, ondernemen en recreÃ«ren van groot belang worden geacht voor de ontwikkeling van de Randstad als geheel. Met een centrale ligging in het (internationale) handelsnetwerk en bedrijvigheid is de regio een goede vestigingsplek voor huishoudens. Ook door de ligging nabij de regioâs Utrecht, Holland Rijnland en de metropoolregio Rotterdam â Den Haag. De kwaliteiten van de centrale ligging worden versterkt doordat de regio goed bereikbaar is met zowel openbaar vervoer als auto, bijvoorbeeld dankzij het Hoogwaardig Openbaar Vervoersnetwerk (HOV) in combinatie met de A12 en de A20\. Het unieke landschap en het erfgoed in de regio maakt Midden\-Holland tot een fijne plek om te wonen. Ook door een variatie in woonmilieus zoals stedelijke of dorps/landelijk wonen. Mensen hebben wat te kiezen.

Regionale samenwerking rond wonen in de regio Midden\-Holland is wenselijk vanwege de sterke samenhang in de woningmarkten in dit gebied. De samenwerkende gemeenten ambiÃ«ren een actuele, kwalitatieve en toekomstbestendige woonagenda voor een goed functionerende woningmarkt op lokaal en regionaal niveau. Die ambities zijn verwoord in de Regionale Agenda Wonen Midden\-Holland 2019\. Deze agenda beoogt bij te dragen aan versterking van de kwaliteiten van de woonmilieus in de verschillende delen van de regio, aansluitend bij de behoefte aan woningen.

De woonagenda is ook bedoeld om ontwikkelende partijen duidelijkheid te geven over wat de gewenste soorten woningen zijn en zo te stimuleren dat de juiste plannen gerealiseerd worden. Dit in goede samenwerking met ontwikkelende partijen zoals woningcorporaties, commerciÃ«le marktpartijen en zorgpartijen. In de Regionale Agenda Wonen Midden\-Holland 2019 is een vijftal belangrijke gezamenlijke themaâs geformuleerd:

* gevarieerd woon\- en leefklimaat

* duurzaamheid

* wonen en zorg

* betaalbaarheid/toegankelijkheid

* beschikbaarheid.

Per thema is de regionale ambitie beschreven, aangevuld met een actielijst als eerste aanzet voor een uitvoeringsprogramma. De praktijk van de woningmarkt vraagt flexibiliteit en bewegingsruimte binnen gedeelde kaders en drie opgaven die prioriteit moeten krijgen. In de Regionale Agenda Wonen Midden\-Holland 2019 leggen de gemeenten de nadruk op tempoversnelling in de productie, een knellende mismatch tussen vraag en aanbod voor een aantal groepen op de woningmarkt. De derde opgave is die van onderscheidende woonmilieus. Elk woongebied in de regio kent een eigen karakter. De profielen tezamen geven de breedte van het aanbod van woningen in de regio Midden\-Holland weer. De Regionale Agenda Wonen vormt het vertrekpunt voor een nieuwe, flexibeler methodiek voor de regionale afstemming van woningprogrammering en uitvoeringsprogramma. De Regionale Agenda Wonen is complementair aan lokale woonvisies.

*Waddinxveen*

Waddinxveen is sinds de jaren '80 uitgegroeid van een dorpskern langs de Gouwe naar een middelgrote gemeente met de daarbij behorende voorzieningen. De ligging langs de A12 Utrecht â Den Haag is daarvoor belangrijk. Daarnaast heeft Waddinxveen drie treinstations aan een hoogwaardig openbaar vervoersnetwerk. Aan de zuidwestzijde van de oude dorpskern is een nieuw centrum gerealiseerd. Zuidelijk daarvan is de woonwijk Park Triangel in aanbouw. Waddinxveen kent veel laagbouw, met aan de zuidrand een dorps en soms luxer woonmilieu. Het luxe woonmilieu is een onderscheidend aanbod, dat verder grotendeels ontbreekt in de regio.

**Conclusie**Â

De nieuwbouw van drie woningen in de dure koopsector, waarvan Ã©Ã©n vervangende nieuwbouw, levert een bijdrage aan het voorzien in de vraag naar woningen in Waddinxveen voor de doelgroep doorstromers. Volgens de afspraken hoeft dit plan gezien de omvang (netto toevoeging 2 woningen) niet te worden afgestemd met de regio, maar alleen te worden gemeld voor de regionale monitor. Het plan past binnen de regionale woningbouwafspraken en de Regionale Agenda Wonen.

#### 4\.4 Gemeentelijk beleid

##### 4\.4\.1 Structuurvisie Waddinxveen 2030

De gemeenteraad van Waddinxveen heeft op 3 oktober 2012 de structuurvisie Waddinxveen 2030 "Positief en realistisch naar 2030" vastgesteld. De structuurvisie van 2006 is herzien, omdat in de periode tot 2006 en nu veel is veranderd. De huidige economische situatie en bijgestelde groeiprognoses hebben gevolgen voor bijvoorbeeld het beleid dat gericht is op de woningmarkt. Er is opnieuw gekeken naar de kansen en mogelijkheden die Waddinxveen heeft op het gebied van ruimtelijke ontwikkelingen. Het karakter van de structuurvisie is positief en realistisch. Concreet betekent dit dat de ambities haalbaar en uitvoerbaar zijn, maar dat de visie ook uitdaagt en perspectief biedt. De nieuwe structuurvisie moet zowel de gemeente als burgers, bedrijven en andere betrokken partijen inspireren om actief mee te werken en te bouwen aan de toekomst van Waddinxveen.

**Wonen en voorzieningen**De gemeente wil bouwen voor de lokale en regionale behoefte op het gebied van wonen. Hierover zijn in het verleden afspraken gemaakt met de regio en de gemeente wil deze afspraken zoveel mogelijk nakomen. Tegelijkertijd is de marktsituatie veranderd en zijn de prognoses over de ontwikkeling van de bevolking en huishoudens in Waddinxveen ten opzichte van 2006 neerwaarts bijgesteld. Een bijstelling van het programma uit de structuurvisie 2006 is daarom noodzakelijk. De prognoses geven aan dat de behoefte aan extra woningen in 2030 circa 2\.000 bedraagt (op basis van autonome groei en gezinsverdunning). Waddinxveen wil in deze behoefte voorzien en daarnaast bouwen voor de regionale groei en gaat daarom uit van een programma van circa 4\.250 woningen tot 2030\. Dit betekent dat gemiddeld ruim 200 woningen per jaar worden gerealiseerd.

De gemeentelijke ambities uit de structuurvisie zijn uitgewerkt in een uitvoeringsagenda met concrete projecten. De uitvoeringsagenda vormt deze periode enerzijds een belangrijk sturingskader voor de projecten die de gemeente zelf actief wil oppakken en anderzijds een toetsingskader voor projecten en initiatieven van private partijen die een faciliterende rol van vragen van de gemeente. Van belang is dat zowel de structuurvisie als de uitvoeringsstrategie een momentopname zijn van ambities en concrete projecten op de korte Ã©n lange termijn.

Bij invulling van het woningbouwprogramma wordt ingezet op ruimtelijke kwaliteit als uitgangspunt. Voor de gemeente betekent dit concreet dat nieuwe ontwikkelingen moeten bijdragen aan de toekomstige woon\-, leef\- en werkkwaliteit van Waddinxveen. Een goede balans tussen inbreiding en uitbreiding is hierbij van groot belang.

Op de integrale kaart van de Structuurvisie is het plangebied aangeduid als âWonen bestaand" (figuur 6\). Hoewel deze herontwikkeling niet concreet is benoemd kan worden gesteld dat deze planontwikkeling in overeenstemming is met de structuurvisie en de hierbij behorende uitvoeringsagenda, omdat een bedrijfsfunctie wordt gesaneerd in een overwegend woongebied.

![afbeelding "i_NL.IMRO.0627.WPNoordeinde65-0401_0009.png"](i_NL.IMRO.0627.WPNoordeinde65-0401_0009.png)

*Figuur 6: Integrale kaart Structuurvisie.*

**Conclusie**De geactualiseerde Structuurvisie en de Uitvoeringsagenda staan het oprichten van 3 woningen, waarvan 1 vervangende nieuwbouw, niet in de weg. De nieuwbouwontwikkeling levert een bijdrage aan de gewenste gedifferentieerde woonmilieus.

##### 4\.4\.2 Woonvisie en woningbouwprogrammering

De gemeenteraad van Waddinxveen heeft op 13 december 2017 de Woonvisie 2018\-2022 vastgesteld. De woonvisie bestaat uit een hoofddoelstelling en vier pijlers. De hoofddoelstelling is dat iedereen die dat wil op een prettige en geschikte manier in Waddinxveen moet kunnen wonen. De pijlers geven hier invulling aan. De eerste pijler is beschikbaarheid en betaalbaarheid. Deze pijler gaat over passende huisvesting voor diverse doelgroepen. De tweede pijler gaat over wonen, zorg en welzijn. Een belangrijk thema is duurzaamheid, daarom gaat de derde pijler over dit thema. De vierde pijler ten slotte gaat over leefbaarheid. Het gaat hier zowel over de woningen zelf als over de woonomgeving. Naast de pijlers wordt er in de woonvisie ingegaan op het gewenste woningbouwprogramma voor Waddinxveen en de manier waarop de gemeente met 'partners in wonen' samenwerkt. De actiepunten uit de woonvisie zijn op een rij gezet en een bijlage bij de Woonvisie.

Wonen is een eerste levensbehoefte. De woningmarkt is complex. De gemeente heeft daarom een nieuwe woonvisie opgesteld. Deze woonvisie geeft de ambities en doelstellingen voor wonen voor de periode van 2018 tot en met 2022\. De woonvisie gaat in op de huisvesting van de huidige en toekomstige inwoners van Waddinxveen, de vraag en het aanbod en de bestaande en gewenste woningvoorraad. Het doel is om vraag en aanbod zoveel mogelijk bij elkaar te brengen, zodat iedereen die dat wil prettig kan wonen in Waddinxveen. De woonvisie is een kompas en toetssteen voor de gemeente bij de ontwikkeling van Waddinxveen, zowel voor nieuwbouw als voor de aanpassingen in de bestaande voorraad. De vorige woonvisie is in 2012 vastgesteld. Toen was er een economische crisis. Intussen is de economie weer aangetrokken. Dat heeft ook invloed op de woningmarkt. Er is daarom behoefte aan een geactualiseerde visie.

*Pijler 1: Beschikbaarheid en betaalbaarheid*Passende huisvesting kan voor iedereen iets anders betekenen. Er moet variatie zijn in het woningaanbod, zodat ongeacht inkomen, leefstijl en huishoudenssamenstelling iedereen een geschikte woning kan vinden in Waddinxveen. De gemeente wil kwaliteit en diversiteit bieden, zowel qua woning als qua woonomgeving. Voor sommige doelgroepen zijn onvoldoende woningen beschikbaar. Om deze doelgroepen te kunnen bedienen, zal de woningvoorraad aangepast moeten worden. Hierbij gaat het zowel om aanpassingen in de bestaande voorraad als om de toevoeging van nieuwbouwwoningen.

*Pijler 2: Wonen, zorg en welzijn*Prettig wonen hangt voor een groot deel samen met contact hebben met anderen en verzorgd worden wanneer dat nodig is. Dit gebeurt steeds vaker in de eigen woning. Er moeten voldoende woningen beschikbaar zijn waarin dit kan, zowel in de bestaande voorraad als nieuw. Samenwerking met de samenleving en andere partners, zoals zorginstellingen, welzijnsorganisaties en scholen staat hierbij voorop.

*Pijler 3: Duurzaamheid*

Duurzaamheid is een belangrijk thema. Bij woonbeslissingen wordt duurzaamheid steeds vaker meegenomen door kopers/bewoners. Duurzaamheid speelt zowel een rol in de bestaande woningvoorraad als in de nieuwbouw. Door duurzaam te bouwen of woningen te verduurzamen, wordt bijgedragen aan energiebesparing in woningen. Duurzaamheid is echter meer dan energiebesparing. Het draagt ook bij aan voorkomen van uitputting van grondstoffen, een beter woon\- en leefklimaat, een gezond binnenmilieu en gezondheid van bewoners.

*Pijler 4 Leefbaarheid*Prettig wonen hangt voor een belangrijk deel samen met leefbaarheid. Iedereen moet zich prettig en veilig kunnen voelen in de eigen directe woonomgeving. In Waddinxveen is de leefbaarheid goed. Doel is om dit zo te houden en op wijk\- en buurtniveau in te zetten op de punten waar verbetering nodig is.

**Woningbouwprogramma**Om aan de vraag te voldoen is het van belang inzicht te hebben in het gewenste programma voor Waddinxveen voor de komende jaren. Er is veel vraag naar woningen in de grote steden, maar ook in de gebieden langs de A12, waaronder Waddinxveen. Waddinxveen heeft veel ruimte om woningbouwplannen te realiseren. Naast de uitbreidingslocaties Park Triangel en ât Suyt zet de gemeente in op binnenstedelijke herontwikkeling en transformatie van vastgoed. Het belangrijkste (transformatie)gebied voor de komende jaren is het gebied van Station tot Hefbrug. In dit gebied worden onder andere voormalige detailhandel en bedrijfsbestemmingen getransformeerd naar een gebied voor wonen en zorg gerelateerde voorzieningen. Deze locatie ligt binnen de invloedssfeer van station Waddinxveen.

Op basis van de Woningbouwraming en de Bevolkingsprognose van de Provincie Zuid\-Holland zou er in Waddinxveen ruimte zijn tussen 1622 en 2195 woningen in de periode van 2015 tot en met 2029 voor de eigen behoefte. Park Triangel heeft haar eigen vraag. Voor Park Triangel hanteert de gemeente als uitgangspunt dat 40% van Park Triangel gebouwd wordt voor de lokale en regionale behoefte en 60% voor de bovenregionale behoefte. Deze bovenregionale behoefte komt voornamelijk voort uit de verhuisrelatie die Waddinxveen heeft met Rotterdam en Den Haag. In deze steden is een tekort aan met name grondgebonden woningen. Park Triangel vangt een deel van dit tekort op. Om te voldoen aan de vraag naar meer luxe woonmilieus, wordt als onderdeel van het woningbouwprogramma ook ingezet op duurdere koopwoningen.

Toetsing planinitiatief

Deze woningbouwontwikkeling levert een bijdrage aan het voorzien in de behoefte aan voldoende woningen in het luxe woonmilieu voor gezinnen met kinderen (doorstroming). Daarnaast zijn stedelijke voorzieningen in de nabijheid. Als gevolg van deze transformatie wordt het gebied opgewaardeerd door woningen te realiseren die aansluiting zoeken bij de nabijgelegen woningen. Duurzaamheid wordt beschreven in 4\.4\.4.

**Conclusie**Het woningbouwprogramma van 3 woningen, waarvan 1 vervangende nieuwbouw, is in overeenstemming met de vastgestelde uitgangspunten in de Woonvisie. Deze ontwikkeling levert een bijdrage aan het meerjarenprogramma woningbouw om voldoende woningen te realiseren voor de doelgroep doorstromers. Bij uitwerking van de bouwplannen wordt rekening gehouden met de ambitie om duurzame woningen te realiseren (zie ook 4\.4\.4).

##### 4\.4\.3 Mobiliteitsplan 2013\-2020

De gemeenteraad heeft op 26 juni 2013 het Mobiliteitsplan Waddinxveen 2013\-2020 vastgesteld. Het mobiliteitsplan vervangt de verkeersvisie Waddinxveen uit 2006 en de second opinion uit 2007\. In het mobiliteitsplan staan ambities: een optimaal bereikbaar Waddinxveen, verkeersveiligheid voor alle verkeersdeelnemers, stimuleren van het fietsgebruik en het optimaal benutten van het openbaar vervoer. Het doel van het mobiliteitsplan is om deze vier ambities te realiseren. Hiervoor is een routeboek opgesteld. Dit routeboek bestaat uit beleidskaders die gebruikt worden bij diverse (integrale) ontwikkelingen en maatregelen waarmee de grootste knelpunten aangepakt kunnen worden.Â Het mobiliteitsplan is een sectorale uitwerking van de in oktober 2012 vastgestelde âStructuurvisie Waddinxveen 2030â. In het mobiliteitsplan staan geen detailuitwerkingen. Hiervoor worden, waar relevant, aparte plannen gemaakt. Nieuwe ontwikkelingen worden getoetst aan acht beleidskaders om de ambities te realiseren. Zowel de beleidskaders als de maatregelen om de knelpunten te reduceren hebben als doel om de mobiliteitsambities te realiseren. De beleidskaders worden gebruikt in het integrale afwegingskader bij nieuwe ontwikkelingen.

**Conclusie**Twee woningen worden via het Noordeinde ontsloten. De derde woning is bereikbaar via de Spireaweide. Vanaf het Noordeinde is het rijkswegennet via de N453 uitstekend bereikbaar. Deze ontwikkeling is niet strijdig met de uitgangspunten van het Mobiliteitsplan.

##### 4\.4\.4 Duurzaamheid

De gemeenteraad heeft op 13 december 2017 de Woonvisie vastgesteld. Het doel van deze Woonvisie is richting te geven aan het beleid rondom wonen en de woningmarkt in Waddinxveen. Deze richting bestaat uit een hoofddoelstelling en vier pijlers die hier vorm aan geven. Pijler 3 heeft betrekking op duurzaamheid.

Duurzaamheid is een belangrijk thema. Bij woonbeslissingen wordt duurzaamheid steeds vaker meegenomen door kopers/bewoners. Duurzaamheid speelt zowel een rol in de bestaande woningvoorraad als in de nieuwbouw. Door duurzaam te bouwen of woningen te verduurzamen, wordt bijgedragen aan energiebesparing in woningen. Duurzaamheid is echter meer dan energiebesparing. Het draagt ook bij aan voorkomen van uitputting van grondstoffen, een beter woon\- en leefklimaat, een gezond binnenmilieu en gezondheid van bewoners.

In de duurzaamheidsvisie is een tweetal ambities op het gebied van duurzaamheid en wonen opgenomen. Het gaat om het stimuleren van duurzame nieuwbouw en verduurzaming van de bestaande voorraad. Duurzaam bouwen heeft ook een positieve weerslag op de leefbaarheid van de woningen en de woonomgeving en op de betaalbaarheid, woonlasten worden lager.

**Conclusie**Â

In de duurzaamheidsvisie is een tweetal ambities op het gebied van duurzaamheid en wonen opgenomen. Het gaat om het stimuleren van duurzame nieuwbouw en verduurzaming van de bestaande voorraad. Duurzaam bouwen heeft ook een positieve weerslag op de leefbaarheid van de woningen en de woonomgeving en op de betaalbaarheid, woonlasten worden lager. De woningen worden duurzaam gebouwd. Alle woningen worden energieneutraal (nul op de meter) gebouwd. Bij uitwerking van de plannen wordt rekening gehouden met de door de gemeente gehanteerde beleidsuitgangspunten op het gebied van Duurzaam Bouwen.

#### 4\.5 Conclusie

Op grond van het vorenstaande kan worden geconcludeerd dat dit wijzigingsplan in overeenstemming is met het rijksbeleid. Het betreft immers een locatie binnen het stedelijke gebied. Dit sluit aan bij bundeling van verstedelijking. Er is geen strijdigheid met de rijksbelangen.

Deze planontwikkeling is in overeenstemming met de provinciale Omgevingsvisie en de Omgevingsverordening, omdat het plangebied binnen de BSD ligt en regionale afstemming heeft plaatsgevonden over het woningbouwprogramma. Het wijzigingsplan is in overeenstemming met de provinciale belangen.

De planontwikkeling op onderhavige locatie past voorts binnen de uitgangspunten van het gemeentelijke beleid, zoals dat is vastgelegd in de hiervoor genoemde beleidsdocumenten.

### Hoofdstuk 5 Water

#### 5\.1 Inleiding

Water en ruimtelijke ordening hebben veel met elkaar te maken. Aan de ene kant is water Ã©Ã©n van de sturende principes in de ruimtelijke ordening en kan daarmee beperkingen opleggen aan het ruimtegebruik zoals locaties voor stadsuitbreiding. Aan de andere kant kunnen ontwikkelingen in het ruimtegebruik ongewenste effecten hebben op de waterhuishouding.

Een watertoets geeft aan wat de gevolgen zijn van een ruimtelijk plan voor de waterhuishouding in het betreffende gebied. Zo'n waterparagraaf moet sinds 1 januari 2003 worden opgenomen in onder meer de toelichting bij een wijzigingsplan. Doel van de watertoets is de relatie tussen planvorming op het gebied van de ruimtelijke ordening en de waterhuishouding te versterken.

#### 5\.2 Beleidskader rijk, provincie en gemeente

Op verschillende bestuursniveaus zijn de afgelopen jaren beleidsnota's verschenen aangaande de waterhuishouding. Deze paragraaf geeft een overzicht van de voor het plangebied relevante nota's.

##### 5\.2\.1 Rijk

Op 10 december 2015 hebben de minister van Infrastructuur en Milieu en de staatssecretaris van Economische Zaken het Nationaal Waterplan 2016 â 2021 (NWP2\) vastgesteld. Het NWP2 is het formele rijksplan voor het nationale waterbeleid en is, voor wat betreft de ruimtelijke aspecten, een structuurvisie zoals bedoeld in de Wet ruimtelijke ordening. In de Waterwet is vastgelegd dat het Rijk dit plan eens in de zes jaar actualiseert. Het NWP2 geeft op hoofdlijnen aan welk beleid het Rijk in de periode 2016 \- 2021 voert om te komen tot duurzaam waterbeheer. Het NWP2 richt zich op een goede bescherming tegen overstromingen, het voorkomen van wateroverlast en droogte en het bereiken van een goede waterkwaliteit, een duurzaam beheer en goede milieutoestand van de Noordzee en een gezond ecosysteem als basis voor welzijn en welvaart.

In het Nationaal Waterplan zijn de maatregelen benoemd die worden genomen om de verschillende doelen te bereiken. In het Nationaal Waterplan 2016\-2021 staan de volgende ambities centraal:

* Nederland blijft de veiligste delta in de wereld;

* Nederlandse wateren zijn schoon en gezond en er is genoeg zoetwater;

* Nederland is klimaatbestendig en waterrobuust ingericht;

* Nederland is en blijft een gidsland voor watermanagement;

* Nederlanders leven waterbewust.

Het waterbeleid zoals geformuleerd in het NWP2 werkt door op provinciaal en regionaal niveau, om zo te komen tot gebiedsgericht beleid. Via het provinciaal en gemeentelijk waterbeleid en het beleid van de waterschappen dient het rijksbeleid zoals geformuleerd in het NWP door te werken tot op bestemmingsplanniveau. De watertoets, die is geregeld in het Besluit ruimtelijke ordening, blijft een belangrijk instrument om de waterbeheerder vroegtijdig bij ruimtelijke planprocessen te betrekken. Daarnaast is in het NWP2 aangegeven dat aandacht moet worden geschonken aan de planologische borging van beschermingszones van primaire waterkeringen, door deze vast te leggen in bestemmingsplannen. EÃ©n en ander is op rijksniveau in het Barro vastgelegd.

##### 5\.2\.2 Beleid provincie

Op provinciaal niveau heeft de provincie Zuid\-Holland het beleid vertaald in het Regionaal waterplan Zuid\-Holland 2016\-2021\. Dit plan bepaalt het waterbeleid. Het gaat om waterveiligheid, waterkwantiteit, waterkwaliteit en een robuust en veerkrachtig watersysteem. In de Omgevingsvisie is veel ruimtelijk waterbeleid geÃ¯ntegreerd. De visie omvat onder andere het wettelijk verplichte regionale waterplan als genoemd in artikel 4\.4 van de Waterwet. Voor de provincie zijn naast de Waterwet (Omgevingswet in 2021\) en de Drinkwaterwet ook andere kaders en plannen bepalend en richtinggevend voor het beleid ten aanzien van de drinkwatervoorziening.

*Voortgangsnota KRW*In de Voortgangsnota Europese Kaderrichtlijn Water 2016\-2021, vastgesteld door PS op 14 oktober 2015, zijn de doelen en maatregelen voor waterkwaliteit van grond\- en oppervlaktewater vastgelegd. Deze nota fungeert als een regionaal waterplan conform de Waterwet, voor het thema waterkwaliteit.

*Provinciaal Waterplan 2010 \- 2015*Een aantal onderdelen van het Provinciaal Waterplan 2010 â 2015 blijft ongewijzigd van kracht. Dit heeft betrekking op een onderdeel van waterveiligheid, water en natuur en vismigratie. In dit Plan staat uitgebreid beschreven hoe de provincie, samen met waterschappen en andere partners, een duurzame en klimaatbestendige delta zal realiseren en behouden, waar het veilig en aangenaam wonen, werken en recreÃ«ren is. In het Provinciaal Waterplan zijn de opgaven van de Europese Kaderrichtlijn Water, het Nationaal Bestuursakkoord Water en het Nationale waterplan vertaald naar strategische doelstellingen voor Zuid\-Holland. Het Waterplan heeft vier hoofdopgaven:

* 1\. Waarborgen waterveiligheid

* 2\. Zorgen voor mooi en schoon water

* 3\. Ontwikkelen duurzame zoetwatervoorziening

* 4\. Realiseren robuust en veerkrachtig watersysteem

In het plan zijn deze opgaven verder uitgewerkt in 19 thema's Ã©n voor drie gebieden, in samenhang met economische, milieu\- en maatschappelijke opgaven. Dit leidt tot een integrale visie op de ontwikkeling van de Zuid\-Hollandse Delta, het Groene Hart en de Zuidvleugel van de Randstad.

##### 5\.2\.3 Waterplan Boskoop en Waddinxveen

De gemeenten Waddinxveen en Boskoop hebben, in samenwerking met het Hoogheemraadschap van Rijnland en het Hoogheemraadschap van Schieland en de Krimpenerwaard, in 2010 een gezamenlijk waterplan opgesteld. Voor de gemeenten is het zorgvuldig omgaan met water van groot belang, onder andere vanwege de ligging in het waterrijke landschap van de veenpolders. Het waterplan bevat een gezamenlijke visie en een maatregelenplan. De beoogde resultaten van de visie zijn 'droge voeten', schoon water en een aantrekkelijker Waddinxveen en Boskoop. Op de visiekaart zijn de hoofdstructuren van het watersysteem (die fungeren als belangrijke ruimtelijke dragers), de ecologische verbindingszones en de landschappelijke elementen weergegeven. Bij herontwikkeling kunnen deze elementen dienen als basis voor de planvorming. In de visie is aan de hand van vier thema's het bestaande (water)beleid vertaald naar een optimaal watersysteem in 2030:

* veiligheid en wateroverlast:

In 2030 is het watersysteem veilig voor wateroverlast, duurzaam en robuust. Lokaal betekent dit dat de veenkades veilig zijn en dat er ruimte is voor waterberging, zodat bij hevige buien de overlast zoveel mogelijk wordt beperkt.

* waterkwaliteit en ecologie:

Het water in Waddinxveen is in 2030 helder met een gevarieerde planten\- en dierenwereld. De randvoorwaarde daarvoor is een goede (ecologische) waterkwaliteit. De bronnen die dit beletten worden zoveel mogelijk aangepakt.

* gebruik en beleving:

In 2030 is een hoge belevingswaarde en een optimale benutting op en rond het water bereikt. De verbeteringen zijn zoveel mogelijk gecombineerd met (recreatieve) ontwikkelingen. Hiervoor zijn zoveel mogelijk duurzame bouwmethoden toegepast en zijn de (cultuur)historische waarden zoveel mogelijk hersteld.

* beheer en onderhoud:

Het onderhoud en beheer van het oppervlaktewater is in 2030 afgestemd op de gebruiksfuncties van het water (en de oevers). Het hoogheemraadschap en de gemeente werken efficiÃ«nt samen, waardoor de totale kosten zo laag mogelijk zijn.

Om de visie in 2030 te bereiken, zijn maatregelen benoemd voor de komende vijf jaar. Het waterplan zet vooral in op de verbetering van de waterkwaliteit en ecologie. De bedoeling is meer oevers natuurvriendelijk in te richten en hier werk van te maken zodra lokaal groot onderhoud van oevers nodig is. Met de aanleg van natuurvriendelijke oevers wordt de waterkwaliteit in Waddinxveen verbeterd. Tegelijk wordt een onderzoek gestart naar de oorzaken van de slechte/ matige waterkwaliteit om de waterkwaliteit verder te kunnen verbeteren. Hierbij wordt samengewerkt met de hoogheemraadschappen.

##### 5\.2\.4 Beleid Hoogheemraadschap van Rijnland

Het plangebied ligt binnen het beheersgebied van het Hoogheemraadschap van Rijnland. Voor elk ruimtelijk plan wordt overleg gevoerd met de waterbeheerder over de effecten van de bouwmogelijkheden op het waterbeheer. De waterbeheerder voert de Watertoets uit. De Watertoets heeft als doel het voorkomen dat nieuwe ruimtelijke ontwikkelingen plaatsvinden die in strijd zijn met duurzaam waterbeheer. De opmerkingen van de waterbeheerder worden verwerkt in deze waterparagraaf.

Taken en bevoegdheden van Rijnland als waterbeheerder

Het Hoogheemraadschap van Rijnland is in het plangebied het bevoegd gezag voor het beheer van waterkeringen, oppervlaktewater en (ondiep) grondwater. De drie hoofddoelen van dit beheer zijn veiligheid tegen overstromingen, voldoende water en gezond water. Wat betreft veiligheid is cruciaal dat de waterkeringen voldoende hoog en stevig zijn Ã©n blijven en dat rekening wordt gehouden met mogelijk toekomstige dijkverbeteringen. Wat betreft voldoende water gaat het erom het complete watersysteem goed in te richten en te beheren. Daarbij wil Rijnland dat watergangen en kunstwerken zoals gemalen op orde en toekomstvast worden gemaakt, rekening houdend met klimaatverandering.

Rijnlands taken en bevoegdheden op het gebied van gezond water betreffen het zuiveren van afvalwater en het reguleren van lozingen op oppervlaktewater. Europese regelgeving (de Kaderrichtlijn Water) is hierbij kaderstellend. Het voorkÃ³men van verontreiniging en een goede inrichting van oppervlaktewateren dragen in belangrijke mate bij aan gezond water. Met het oog op het zuiveren van afvalwater beheert Rijnland rioolgemalen, persleidingen en zuiveringsinstallaties. Aan de hand van het Waterbeheersplan werkt Rijnland aan zijn ambities. In het proces van ruimtelijke planvorming heeft Rijnland een adviserende rol. In de uitvoerings\- en beheersfase van ruimtelijke plannen heeft Rijnland een regelgevende rol.

Keur en uitvoeringsregels

Op grond van de Waterwet is Rijnland als waterschap bevoegd via een eigen verordening, de Keur, regels te stellen aan handelingen die het watersysteem beÃ¯nvloeden. Denk hierbij aan handelingen in of nabij:

* waterkeringen (onder andere duinen, dijken en kaden),

* watergangen (onder andere kanalen, rivieren, sloten, beken),

* andere waterstaatswerken (o.a. bruggen, duikers, stuwen, sluizen en gemalen),

* de bodem van kwelgevoelige gebieden,

maar ook aan:

* onttrekken en lozen van grondwater,

* Het aanbrengen van verhard oppervlak.

De Keur vermeldt expliciet welke handelingen vergunningplichtig zijn en welke aan algemene regels of aan de zorgplicht moeten voldoen. Wie bijvoorbeeld op een waterkering wil bouwen, moet een watervergunning aanvragen bij Rijnland (Ã©n een omgevingsvergunning bij de gemeente). In de uitvoeringsregels die bij de Keur horen is dit nader uitgewerkt. De regels zijn te vinden op www.rijnland.net/regels.

Riolering en afkoppelen

Voor zover het wijzigingsplan nieuwe ontwikkelingen mogelijk maakt, is het van belang dat er met Rijnland afstemming plaatsvindt over het omgaan met afvalwater en hemelwater. Overeenkomstig het rijksbeleid gaat Rijnland uit van een voorkeursvolgorde voor de omgang met deze waterstromen. Deze houdt in dat allereerst geprobeerd moet worden het ontstaan van (verontreinigd) afvalwater te voorkomen, bijvoorbeeld door het toepassen van niet uitlogende bouwmaterialen en het vermijden van vervuilende activiteiten op straat zoals auto's wassen en chemische onkruidbestrijding. Vervolgens is het streven vuil water te scheiden van schoon water, bijvoorbeeld door het afkoppelen van hemelwaterafvoeren van gemengde rioolstelsels. De laatste stap in de voorkeursvolgorde is het zuiveren van het afvalwater. De doelmatigheid daarvan wordt vergroot door het scheiden van de schone en de vuile stromen. De gemeente kan gebruik maken van deze voorkeursvolgorde bij de totstandkoming van het gemeentelijk rioleringsplan (GRP), waarin de uiteindelijke afweging wordt gemaakt en waarbij doelmatigheid van de oplossing centraal staat.

#### 5\.3 Waterhuishouding

Beschrijving watersysteem

Het plangebied maakt waterhuishoudkundig onderdeel uit van de Polder De Noordplas, peilvak 25K. Dit gebied heeft een oppervlakte van 148 ha en wordt als volgt begrensd:

* aan de noordzijde door het Gouwebos;

* aan de oostzijde door de ringdijk van de Voorofsche Polder;

* aan de zuidzijde door de Passage en de Kerkweg\-West;

* aan de westzijde door de ringdijk met daarop de Dorpstraat en het Noordeinde. De woning wordt gedeeltelijk in en op de waterkering gebouwd.

In dit peilvak liggen de woonwijken Vondelwijk, Oranjewijk en Groenswaard. Van noord naar zuid ligt dwars door het peilvak de spoorbaan Alphen â Gouda. Het peilvak wordt door deze spoorbaan âdoormidden gedeeldâ. Er zijn geen waterhuishoudkundige verbindingen onder de spoorbaan door. Voor dit peilvak is door het Algemeen Bestuur van het voormalige Waterschap Wilck en Wiericke bij besluit van 16 februari 2000 een waterpeil vastgesteld van NAP â 5\.98 m. Door Gedeputeerde Staten van Zuid\-Holland is dit besluit op 16 mei 2000 goedgekeurd. De wateropgave binnen de bestaande wijken is inzichtelijk gemaakt in het Waterplan (februari 2010\), dat gezamenlijk met de gemeente Boskoop is opgesteld.

Veiligheid en waterkeringen

Het plangebied ligt in de kern\- en beschermingszones van een bestaande waterkering. Voor het bouwen binnen deze zone is een Watervergunning benodigd van het hoogheemraadschap. Initiatiefnemer zal hiervoor tijdig een watervergunning aanvragen. Dit is geborgd door het opnemen van een dubbelbestemming Waterstaat \- Waterkering in de regels van het wijzigingsplan.

Beschrijving waterkwantiteit

In de bestaande situatie is het perceel nagenoeg volledig verhard met bedrijfsloodsen, een bedrijfswoning en een buitenterrein. In de nieuwe situatie zal het verhard oppervlak afnemen, omdat er alleen drie nieuwe woningen worden gebouwd, waarvan Ã©Ã©n vervangende nieuwbouw. Op grond van de richtlijnen van het hoogheemraadschap is het realiseren van watercompensatie niet nodig, omdat minder verhard oppervlak wordt aangelegd ten opzichte van de bestaande situatie.

Waterafvoer

Het hemelwater van de daken van de woningen zal worden afgevoerd naar de aanwezige sloten c.q. de gemeentelijke riolering. Het afvalwater van de nieuwbouw zal op het riool worden aangesloten overeenkomstig de door de gemeente gestelde eisen. Geen gebruik wordt gemaakt van uitloogbare bouwmetalen. Voor vergunningplichtige activiteiten zal tijdig een Waterwetvergunning worden aangevraagd bij het hoogheemraadschap.

**Conclusie**Vanuit waterhuishoudkundige overwegingen bestaan er geen bezwaren tegen de in dit wijzigingsplan opgenomen planontwikkeling, nadat het hoogheemraadschap een watervergunning heeft verleend op de door initiatiefnemer in te dienen aanvraag. Op basis hiervan kan het Hoogheemraadschap een positief advies uitbrengen omtrent het plan.

### Hoofdstuk 6 Milieu en omgevingsaspecten

De beleidsvelden milieu en ruimtelijke ordening groeien de laatste decennia steeds meer naar elkaar toe. Ook op rijksniveau wordt steeds meer aandacht gevraagd voor de wisselwerking tussen milieu en ruimtelijke ordening. Milieubeleid kan beperkingen opleggen aan de gewenste ruimtelijke ontwikkelingen maar is primair bedoeld om een zo optimaal mogelijke leefomgeving te realiseren. In dit hoofdstuk wordt ingegaan op de omgevingsaspecten die een rol spelen bij ruimtelijke ontwikkelingen binnen dit plan. Deze onderwerpen worden in dit hoofdstuk toegelicht.

#### 6\.1 Milieu

De te behandelen thema's die vanuit een oogpunt van milieu van belang zijn voor deze planontwikkeling zijn M.E.R., Milieuzonering, Geluid, Bodem, Luchtkwaliteit en Externe veiligheid.

##### 6\.1\.1 M.E.R.

**Wettelijk kader**In het Besluit milieueffectrapportage is bepaald dat een milieueffectbeoordeling ook uitgevoerd moet worden als een project, dat wordt genoemd in de bijlage onder D van het Besluit m.e.r., nadelige gevolgen heeft voor het milieu. Omdat dit project wordt genoemd in de D\-lijst (categorie D 11\.2, stedelijk ontwikkelingsproject), maar de omvang onder de drempelwaarde van 2\.000 woningen ligt, kan worden volstaan met een vormvrije m.e.r.\-beoordeling, die onderdeel moet zijn van de toelichting van dit wijzigingsplan.

**Onderzoek/ beoordeling**

Algemeen

De centrale doelstelling van het instrument milieueffectrapportage is het milieubelang een volwaardige plaats te geven in de besluitvorming over activiteiten met mogelijk belangrijke nadelige gevolgen voor het milieu. De basis van de milieueffectrapportage wordt gevormd door de EU Richtlijn m.e.r. De richtlijn is van toepassing op de milieueffectbeoordeling van openbare en particuliere projecten die aanzienlijke gevolgen voor het milieu kunnen hebben. De Europese regelgeving is in de Nederlandse wetgeving onder andere geÃ¯mplementeerd in de Wet milieubeheer (verder Wm) en in het Besluit milieueffectrapportage 1994\. In de bijlagen behorende bij het Besluit m.e.r. zijn de m.e.r.\-plichtige activiteiten (de C\-lijst) en de m.e.r.\-beoordelingsplichtige activiteiten (de D\-lijst) beschreven.

Plan/besluit

Dit wijzigingsplan voorziet in het oprichten van 3 woningen, waarvan 1 vervangende nieuwbouw. De planontwikkeling zit qua omvang ruim onder de grens voor een m.e.r.\-beoordelingsplichtige activiteit. Op basis van de kenmerken genoemd in Bijlage III van de Europese richtlijn 'betreffende de milieubeoordeling van bepaalde openbare en particulier projecten' dient te worden gemotiveerd waarom geen MER noodzakelijk is voor de beoogde ontwikkeling. Het plan is getoetst aan de volgende kenmerken.

* *Kenmerken van het project*

Sprake is van een geringe omvang van het plangebied, terwijl er geen cumulatie is met andere projecten. Evenmin is het gebruik van natuurlijke hulpbronnen aan de orde. Voorts is er geen sprake van productie van afvalstoffen en verontreiniging. Hinder wordt ondervangen door voldoende afstand te houden van nabijgelegen milieubelastende activiteiten (in paragraaf 6\.1\.2 wordt hierop nader ingegaan). Risico van ongevallen speelt eveneens niet bij de voorgestelde functiewijziging.

* *Plaats van het project*

De nieuw op te richten woningen liggen niet binnen de invloedssfeer van een Natura 2000\-gebied. Het plangebied is voorts niet van historisch, cultureel of archeologisch belang. Dit laatste aspect is beschreven in paragraaf 6\.3.

Het dichtstbijzijnde Natura2000\-gebied, 'Broekvelden \- Vettenbroek \& Polder Stein', bevindt zich op een afstand van circa 6,6 km ten oosten van het plangebied. Het Natura2000 gebied 'De Wilck' ligt op een afstand van circa 8,5 kilometer. De nieuwe woningen liggen niet binnen de invloedssfeer van deze Natura 2000\-gebieden. Dit laatste aspect is beschreven in paragraaf 6\.2.

* *Kenmerken van het potentiÃ«le effect*

Het project heeft in samenhang met de hiervoor genoemde criteria geen aanzienlijke effecten op de bevolking. Evenmin is er sprake van een grensoverschrijdend karakter. De complexiteit is gering gelet op de omvang van het plangebied.

**Conclusie**Op basis van bovenstaande korte toelichting in relatie tot vormvrije M.e.r.\-beoordeling kan worden geconcludeerd dat de beoogde planontwikkeling geen belangrijke nadelige gevolgen voor het milieu tot gevolg zal hebben.

##### 6\.1\.2 Milieuzonering

**Wettelijk kader**Bedrijvigheid is een milieubelastende activiteit. Ten gevolge van aanwezige bedrijvigheid kan mogelijk hinder voor de omgeving optreden met betrekking tot de milieuaspecten geluid, geur, stof en gevaar. Nieuwe situaties, waarin milieubelastende activiteiten en milieugevoelige functies met elkaar worden gecombineerd, moeten worden beoordeeld op mogelijke hindersituaties. Daarbij wordt getoetst aan de Wet milieubeheer, Algemene Maatregelen van Bestuur onder de Wet milieubeheer en de brochure Bedrijven en Milieuzonering (VNG, 2009\).

De richtafstanden in Bedrijven en Milieuzonering gelden ten opzichte van een milieugevoelige functie, zoals bedoeld tot de omgevingstypen rustige woonwijk of rustig buitengebied. In het geval de milieugevoelige functies zijn gelokaliseerd in omgevingstype gemengd gebied kan een afwijkende systematiek worden toegepast, die meer ruimte biedt aan bedrijven.

Een 'rustige woonwijk' is een woonwijk die is ingericht volgens het principe van functiescheiding. Afgezien van wijkgebonden voorzieningen komen vrijwel geen andere functies voor. Langs de randen is weinig verstoring door verkeer. Een 'gemengd gebied' is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven.

**Onderzoek/ beoordeling**Aan het Noordeinde komen in de directe omgeving naast woningen ook aan de overzijde van de weg agrarische bedrijven en niet\-agrarische functies voor. Voorts ligt het plangebied aan een gebiedsontsluitingsweg. Sprake is van een gebied met een matige functiemenging. Hier kan de verhoogde milieubelasting voor geluid de toepassing van kleinere richtafstanden rechtvaardigen. Dit betekent dat de richtafstanden met Ã©Ã©n afstandstap kunnen worden verminderd (tabel 6\.1\). Deze richtafstand geldt met name voor het onderdeel geluid.

*Tabel 6\.1: Richtafstanden en omgevingstype.*

| **Milieucategorie**   Â | **Richtafstand tot omgevingstype rustige woonwijk**   Â | **Richtafstand tot omgevingstype gemengd gebied**   Â |

| --- | --- | --- |

| 1   Â | 10 m   Â | 0 m   Â |

| 2   Â | 30 m   Â | 10 m   Â |

| 3\.1   Â | 50 m   Â | 30 m   Â |

| 3\.2   Â | 100 m   Â | 50 m   Â |

Met behulp van het inrichtingenbestand is geÃ¯nventariseerd welke activiteiten relevant kunnen zijn voor de geplande woningen. Voor het bepalen van de milieuzones is uitgegaan van de afstandnormen op basis van de VNG\-richtlijn. Uit deze inventarisatie is gebleken dat er ten noorden van het plangebied achter de woning Noordeinde 69 een Ã©Ã©nmansbedrijf is gevestigd in landschapsverzorging. Dit betreft een bedrijf in milieucategorie 1\. De bestaande woning is echter al maatgevend. De nieuw te bouwen woningen komen niet op een kleinere afstand te staan.

Ten westen van de 2 geplande woningen aan het Noordeinde is aan de overzijde van de weg op het Noordeinde 50 een sierteeltbedrijf gevestigd. Dit bedrijf beschikt over een melding op grond van het Activiteitenbesluit). De woningen vormen geen (milieutechnische) belemmeringen voor deze bedrijfsactiviteiten, omdat de bestaande woning Noordeinde 65 en overige dichterbij gelegen woningen ten opzichte van dit bedrijf al maatgevend zijn voor de huidige milieusituatie.

Het transformatorhuisje aan de Wadde 2 is ook relevant. De woningen moeten volgens de VNG\-brochure âBedrijven en milieuzoneringâ op een afstand van minimaal 10 meter liggen van dit transformatorhuisje. Aan deze afstand wordt voldaan. In de omgeving zijn verder geen overige milieubelastende activiteiten in de directe omgeving van de te realiseren woningen bekend. Gesteld kan worden dat sprake is van een goede woon\- en leefklimaat.

**Conclusie**Uit de inventarisatie is gebleken dat er geen relevante milieubelastende activiteiten in de nabijheid van het plangebied zijn gevestigd. Er is geen aanleiding om aan te nemen dat de beoogde activiteiten binnen het plangebied milieuhygiÃ«nische knelpunten naar de omgeving zullen opleveren. De woningen hebben een goed woon\- en leefklimaat. Vanuit milieuzonering bestaan er geen bezwaren tegen dit wijzigingsplan.

##### 6\.1\.3 Geluid

**Wettelijk kader wegverkeerslawaai**Ter bepaling van de geluidsbelasting dient op grond van artikel 74 van de Wet geluidhinder (Wgh) iedere weg in beschouwing te worden genomen, tenzij deze binnen een woonerf gelegen is of voor de weg een maximum rijsnelheid van 30 km/uur geldt. Deze wegen hebben een zone. Dit is een aandachtsgebied waarbinnen een akoestisch onderzoek dient plaats te vinden, voor zover sprake is van gevoelige functies. De grootte van de zones is afhankelijk van het aantal rijstroken en de definitie van het gebied (buitenstedelijk of binnenstedelijk). Buitenstedelijk is het gebied dat buiten de bebouwde kom is gelegen en het gebied binnen de bebouwde kom voor zover liggend langs een autosnelweg. Het overige gebied is binnenstedelijk.

**Onderzoek/ beoordeling**De relevante wegen in de directe omgeving van het plangebied zijn het Noordeinde en de Wadde. Op deze wegen is de maximum snelheid 50 km/h. Deze wegen zijn binnenstedelijk en hebben een zonebreedte van 200 m. De overige wegen binnen een zone van 200 meter zijn zogenaamde 30 km/uur gebieden. In deze situatie is sprake van bestaande wegen en drie nieuwe woningen, waarvan Ã©Ã©n vervangende nieuwbouw aan het Noordeinde. De voorkeursgrenswaarde voor nieuwe woningen bedraagt (inclusief aftrek) 48 (dB) Lden met een maximale ontheffingswaarde van 63 (dB) Lden. Indien de gemeten belasting genoemde waarde overschrijdt, dient in eerste instantie onderzocht te worden of maatregelen mogelijk zijn die de geluidsbelasting verlagen tot de voorkeursgrenswaarde of minder.

In verband met het vorenstaande is een akoestisch onderzoek uitgevoerd door S\&W Consultancy B.V. te Vlissingen (rapport van 11 juli 2019, rapportnummer 2160426, versie 2, Bijlage 1). Uit de uitgevoerde berekeningen blijkt dat de voorkeursgrenswaarde van 48 (dB) Lden voor de twee woningen aan het Noordeinde ten gevolge van wegverkeerslawaai wordt overschreden. De maximale waarde voor deze woningen bedraagt 58 dB na 5 dB aftrek volgens artikel 110g van de Wet geluidhinder. De geluidsbelasting van de woning aan de Spireaweide bedraagt 49 dB na aftrek van 5 dB. De 30 km/uur wegen zijn hier mede beschouwd in het kader van een goede ruimtelijke ordening en cumulatie. Er wordt voldaan aan de maximaal toelaatbare geluidsbelasting van 63 dB voor wegverkeerslawaai.

Bij een hogere waarde van meer dan 53 dB voor wegverkeerslawaai dienen woningen gerealiseerd te worden met een geluidsluwe gevel en buitenruimte. Voor het bouwvlak bestemd voor twee woningen aan het Noordeinde moet er een geluidluwe gevel en buitenruimte gerealiseerd worden bij deze woningen. Bij een geluidsluwe gevel dient op elke verdieping Ã©Ã©n of meer verblijfsruimten, ten minste Ã©Ã©n verblijfsruimte (bij voorkeur in te richten als slaapkamer) aan de geluidsluwe gevel te zijn gesitueerd. Een geluidsluwe gevel is een gevel waarbij de geluidbelasting afkomstig van wegverkeerslawaai gesommeerd voor beide bronnen (het Noordeinde en de Wadde) niet hoger is dan de voorkeursgrenswaarde van 48 dB. Voor het bouwvlak aan het Noordeinde voldoet de oostgevel aan deze voorwaarde. Aan de oostgevel zal daarom op iedere bouwlaag ten minste Ã©Ã©n verblijfsruimte en een buitenruimte gesitueerd moeten worden.

Bron\-/ overdrachtsmaatregelen om de geluidbelastingen te reduceren zijn gelet op het geringe aantal woningen waarbij sprake is van een overschrijding van de voorkeursgrenswaarde, redelijkerwijs niet mogelijk of stuiten op bezwaren van financiÃ«le, stedenbouwkundige, landschappelijke, verkeerskundige of vervoerskundige aard.

De hoogst optredende geluidsbelasting voor de twee woningen aan het Noordeinde bedraagt 58 dB na 5 dB aftrek volgens artikel 110g van de Wet geluidhinder. De gecumuleerde geluidsbelasting van de woning aan de Spireaweide bedraagt 49 dB na aftrek van 5 dB.

Voor de twee woningen aan het Noordeinde 65 dient een verzoek om hogere waarde te worden aangevraagd van 58 dB in verband met het wegverkeerslawaai van het Noordeinde en de Wadde. Deze procedure zal gelijktijdig worden gestart met de tervisielegging van het ontwerpbesluit.

In het kader van het Bouwbesluit zal voor deze woningen nog een onderzoek uitgevoerd worden naar de geluidwering van de gevels van de woningen. Bij dit onderzoek wordt uitgegaan van de cumulatieve geluidsbelasting van alle wegen zonder aftrek op grond van artikel 110 Wet geluidhinder. Dit rapport zal ter goedkeuring worden voorgelegd aan het bevoegd gezag. Bij realisatie van het bouwplan wordt hiermee rekening gehouden.

**Spoor\- en industrielawaai**Bij de vaststelling of herziening van een bestemmingsplan dient op grond van artikel 4\.1 van het Besluit geluidhinder (Bgh) iedere spoorlijn in beschouwing te worden genomen ter bepaling van de geluidsbelasting. Deze spoorwegen hebben een door de Minister vastgestelde zone, volgens artikel 1 van de Wet geluidhinder. Binnen deze zone dient een akoestisch onderzoek plaats te vinden. De zone van de spoorlijn Gouda â Alphen aan den Rijn (traject 521\) ter hoogte van het plangebied bedraagt 100 meter. Het plangebied ligt hemelsbreed op circa 380 meter. Voorts ligt er in de nabijheid van het plangebied geen (gezoneerd) industrieterrein.

**Conclusie**Vanuit de Wet geluidhinder bestaan er geen beperkingen tegen onderhavige planontwikkeling, die dit wijzigingsplan mogelijk maakt, nadat een procedure hogere grenswaarde ten gevolge van het wegverkeerslawaai is doorlopen voor de twee woningen aan het Noordeinde.

##### 6\.1\.4 Bodem

**Wettelijk kader**Een verontreinigde bodem kan zorgen voor gezondheidsproblemen en tast de kwaliteit van het natuurlijk leefmilieu aan. Daarom is het belangrijk om bij ruimtelijke plannen de bodemkwaliteit mee te nemen in de overwegingen. De Wet bodembescherming (Wbb), het Besluit bodemkwaliteit en de Woningwet stellen grenzen aan de aanvaardbaarheid van verontreinigingen. Indien bij planvorming blijkt dat (ernstige) verontreinigingen in het plangebied aanwezig zijn, wordt op basis van de aard en omvang van de verontreiniging Ã©n de aard van de ruimtelijke plannen beoordeeld welke gevolgen dit heeft.

De Omgevingsdienst Midden\-Holland heeft in oktober 2013 het beleid voor het uitvoeren van bodemonderzoeken in het kader van de aanvraag omgevingsvergunning voor de activiteit bouwen geactualiseerd. Het nieuwe beleid is vastgelegd in de Nota 'Bodemkwaliteit bij bouwen' van oktober 2013\. Dankzij het Bodem Informatie Systeem en de bodemkwaliteitskaart Midden\-Holland is als veel bekend van de bodemkwaliteit. Door gebruik te maken van deze kennis kan in veel gevallen worden volstaan met een verminderde onderzoeksinspanning, wat een lastenverlichting voor burgers en bedrijven oplevert. In de beleidsnota worden veleÂ raakvlakken concreet uitgewerkt en het beleid vormt hierdoor een goed handvat bij de beoordeling van bodemonderzoeken voor omgevingsvergunningen. De beleidsregels hebben burgemeester en wethouders van Waddinxveen op 4 maart 2014 vastgesteld.

**Onderzoek/ beoordeling**De bodemkwaliteitskaart heeft de gemeenteraad op 14 december 2011 vastgesteld. Op deze kaart is het plangebied als Wonen aangeduid. In verband met onderhavige planontwikkeling is een verkennend en nader bodemonderzoek overeenkomstig NEN 5740 uitgevoerd door Linge Milieu B.V. te Geldermalsen (rapport van 2 mei 2017, projectnummer 16\-2036A, Bijlage 2). Op basis hiervan kan het volgende worden afgeleid (overgnomen uit rapport).

De oorspronkelijke bodem van het terrein bestaat uit klei, overgaand in veen en humeuze klei op 0\.8 Ã¡ 1\.5 m\-mv. Er is licht puin aangetroffen in de bovengrond, tot een diepte van 0\.8 m\-mv. Asbest\-verdachte materialen zoals plaatjes zijn nergens waargenomen, met uitzondering van de half\-verharding op het parkeerterrein ten oosten van de loods.

*Voormalige tank, olie*Op de locatie van de voormalige tank is olie geconstateerd in grond en grondwater. Het oppervlak van de sterke verontreiniging is geschat op tenminste 10 bij 12 meter, 120 mÂ². Bij een diepte van 0\.3 tot 1\.3 \-mv komt het volume van de verontreiniging op minimaal 120 mÂ³. De onderzijde is mede gebaseerd op de afsluitende veenlaag op 0\.8 Ã¡ 1\.0 m\-mv. In westelijke, noordelijke en zuidelijke richting is de verontreiniging niet afgeperkt. De olie vormt een geval van ernstige bodemverontreiniging. Het criterium daarvoor is een volume aan sterk verontreinigde grond van tenminste 25 mÂ³.

*Bestrijdingsmiddelen*Van de bestrijdingsmiddelen zijn enkele DDX\-verbindingen meetbaar verhoogd in de toplaag van de tuin. Voor geen van de stoffen wordt een echter de achtergrondwaarde overschreden. Voor zover er bestrijdingsmiddelen aanwezig zijn geweest hebben deze dus niet geleid tot enige bodemverontreiniging.

*Asbest half\-verharding*Er zijn drie mengmonsters van het half\-verhardingsmateriaal van tenminste 25 kg geanalyseerd op asbest. In twee daarvan is door het lab asbest boven de 100 mg/kg ds verhoogd. Conclusie van het onderzoek is dat de half\-verharding als verontreinigd met asbest moet worden beschouwd. Het oppervlak van de half\-verharding is ongeveer 950 mÂ². Bij een gemiddelde dikte van de laag van 1\.0 meter komt het volume op 950 mÂ³ (in profiel).

*Asbest puinhoudende bovengrond loods*De licht puinhoudende bovengrond onder de klinkers in de loods is zowel analytisch als visueel niet verontreinigd met asbest.

*PAK, grondwater half\-verharding*In de half\-verharding is dakleer waargenomen. Naar aanleiding daarvan is het grondwater ter plaatse geanalyseerd op PAK. Van de tien PAK\-componenten zijn er vijf boven de streefwaarde verhoogd. Geconcludeerd kan worden dat de aanwezigheid van het dakleer niet resulteert in daadwerkelijke verontreiniging met PAK. Van de stoffen uit het NEN 5740\-pakket zijn verder alleen molybdeen en barium licht verhoogd.

*De gedempte sloot*Direct achter de loods heeft in het verleden een sloot gelopen. Deze bevindt zich deels op het terrein van de gemeente Waddinxveen. Over een groot deel van de demping achter de loods ligt een halve meter puin. Dat is onderdeel van de half\-verharding op het oostelijk deel van het bedrijfsterrein. Onder de half\-verharding bevindt zich klei. In twee van de vier boringen in de demping is licht puin waargenomen in de ondergrond. In de niet puinhoudende klei uit de demping is zink boven de tussenwaarde verhoogd, in de licht puinhoudende grond is PAK boven de tussenwaarde verhoogd. Voor beide verhogingen is het achtergrondgehalte via de bodemkwaliteitskaart van de Omgevingsdienst Midden\-Holland berekend. Het PAKgehalte van de ondergrond ligt onder het berekende achtergrond\-gehalte (LMW), het zinkgehalte ligt er boven.

Conclusies onderzoek

Bij een nieuwe bestemming Wonen met tuin zullen in ieder geval de delen van het terrein die als tuin of openbaar groen worden ingericht van een meter schone grond moeten worden voorzien. De halfverharding van het parkeerterrein ten oosten van de loods is daarbij een aandachtspunt. Ook daar zal in een toekomstig onverharde situatie minimaal een meter schone grond aanwezig moeten zijn. De olieverontreiniging zal op het ontwikkelingsterrein tot aan de achtergrondwaarde of Lokale Maximale Waarde gesaneerd moeten worden. Hiervoor zullen voldoende middelen worden gereserveerd.

In verband met het vorenstaande zal een saneringsplan worden ingediend bij de Omgevingsdienst Midden\-Holland. Nadat een sanering is uitgevoerd en er goedkeuring is verkregen op de evaluatie van de sanering bestaan er geen belemmeringen voor de voorgenomen afgifte van een omgevingsvergunning ten behoeve van de bouwplannen voor het perceel. De bodemsanering wordt geborgd via het opnemen van een voorwaardelijke verplichting.

Wanneer grond van de locatie moet worden afgevoerd of ergens anders zal moeten worden toegepast zal initiatiefnemer de kwaliteit van de vrijkomende grond laten onderzoeken conform de eisen van het Besluit Bodemkwaliteit of hetgeen is gesteld in het grondstromenbeleid Midden\-Holland.

**Conclusie**Een bodemsanering voor het middengebied achter de bestaande boerderij moet worden uitgevoerd overeenkomstig de door het bevoegde gezag goedgekeurd saneringsplan. Uiterlijk bij het indienen van de omgevingsvergunning zal het goedgekeurde saneringsplan worden aangeleverd. Na afronding van de sanering zijn er geen risico's voor de volksgezondheid en het milieu aanwezig met betrekking tot de voorgenomen activiteiten op het onderhavige plangebied. Hiermee is dit wijzigingsplan uitvoerbaar ten aanzien van bodem.

##### 6\.1\.5 Luchtkwaliteit

**Wettelijk kader**De belangrijkste wet\- en regelgeving voor luchtkwaliteit is vanaf 15 november 2007 vastgelegd in hoofdstuk 5, Titel 5\.2 van de Wet milieubeheer (Luchtkwaliteitseisen). In de wet zijn onder andere regels en grenswaarden opgenomen voor zwaveldioxide, stikstofdioxide en stikstofoxiden, fijn stof, lood, koolmonoxide en benzeen. De grenswaarden gelden voor de buitenlucht, met uitzondering van een werkplek in de zin van de Arbeidsomstandighedenwet. In tabel 6\.2 is een overzicht gegeven van de grenswaarden.

*Tabel 6\.2: Grenswaarden maatgevende stoffen Wet milieubeheer.*

| **stof**    Â | **jaargemiddelde**   Â | **uurgemiddelde**   Â | **24\-uursgemiddelde**   Â | **Opmerkingen**   Â |

| --- | --- | --- | --- | --- |

| NO2   Â | 40 Âµg/m3   Â | 200 Âµg/m3   Â | n.v.t.   Â | Uurgemiddelde mag 18x per jaar worden overschreden   Â |

| PM2,5   Â | 25 Âµg/m3   Â | n.v.t.   Â | n.v.t.   Â | n.v.t.   Â |

| PM10   Â | 40 Âµg/m3   Â | n.v.t.   Â | 50 Âµg/m3   Â | 24\-uursgemiddelde Mag 35x per jaar worden overschreden   Â |

De Wet luchtkwaliteit (artikel 5\.16, eerste lid, Wm) stelt dat ruimtelijke plannen doorgang kunnen vinden indien aan Ã©Ã©n van de onderstaande voorwaarden is voldaan:

* a. de plannen niet leiden tot het overschrijden van een grenswaarde;

* b. de luchtkwaliteit ten gevolge van de plannen (per saldo) verbetert of ten minste gelijk blijft;

* c. de plannen niet in betekenende mate (NIBM) bijdragen aan de concentratie van NO2 en PM10 en PM2,5 in de buitenlucht. Vanaf het in werking treden van het Nationaal Samenwerkingsprogramma Luchtkwaliteit op 1 augustus 2009 wordt onder een NIBM bijdrage een bijdrage van minder dan 3% van de grenswaarde verstaan;

* d. het project is opgenomen of past binnen het Nationaal Samenwerkingsprogramma Luchtkwaliteit (NSL).

Verder is er met deze wijziging een wettelijke basis voor een Nationaal Samenwerkingsprogramma Luchtkwaliteit opgesteld.

Luchtkwaliteit en goede ruimtelijke ordening

Naast de bovenstaande bepalingen wordt in de Wet Luchtkwaliteit een relatie gelegd met de Wet ruimtelijke ordening, in de zin van dat bij een nieuwe ontwikkeling er sprake moet zijn van een âgoede ruimtelijke ordeningâ. Een dergelijke afweging wordt uiteindelijk gemaakt in samenspraak met de andere milieuaspecten. Gekeken naar het aspect luchtkwaliteit kan gesteld worden dat de huidige grenswaarden geen absolute bescherming bieden â ook onder de normen kunnen, vooral bij gevoelige groepen gezondheidseffecten optreden. In het algemeen geldt voor een goede luchtkwaliteit \- hoe verder van een drukke weg (de belangrijkste bron van luchtvervuiling) hoe beter.

**Onderzoek luchtkwaliteit**Uit onderzoek aan de hand van de NSL Monitoringstool door de Omgevingsdienst Midden\-Holland in het kader van de voorbereiding van het bestemmingsplan 'Bebouwde Kom 2015' is gebleken dat de berekende jaargemiddelde concentraties NO2 en PM10 voldoen aan de grenswaarden. In dit onderzoek is evenwel niet getoetst aan de wettelijke norm voor PM2,5. In verband hiermee is de NSL monitoringstool, die behoort bij het Nationaal Samenwerkingsprogramma Luchtkwaliteit, geraadpleegd voor 2016 en de prognosejaren 2020 en 2030 in de jaargemiddelde achtergrondconcentraties NO2, PM10, PM2,5 en EC\-concentratie langs het Noordeinde. Volgens de NSL monitoringtool is de concentratie NO2, PM10, PM2,5 en EC\-concentratie op de rekenpunten ruim onder de grenswaarden. Geconcludeerd wordt dat de Wlk de uitvoering van het project niet in de weg staat. De vaststelling van dit wijzigingsplan stuit dan ook niet op bezwaren voor wat betreft luchtkwaliteit.

Project is NIBM

Dit plan omvat de nieuwbouw van 3 woningen, waarvan 1 vervangende nieuwbouw. Door de omvang van dit project is dit een project niet in betekenende mate, omdat sprake is van een woningbouwlocatie, die netto niet meer dan 1\.500 woningen omvat. Er behoeft dus niet getoetst te worden aan de grenswaarden.

**Conclusie**Uit onderzoek naar de luchtkwaliteit is gebleken dat de luchtkwaliteit voldoet aan de grenswaarden. De op te richten 3 woningen vallen onder de noemer âkleine projectenâ, zodat voor deze planontwikkeling een (actualisatie van het) luchtonderzoek achterwege kan blijven. Hoofdstuk 5, Titel 5\.2 van de Wet milieubeheer (Luchtkwaliteitseisen) staat deze planontwikkeling dan ook niet in de weg.

##### 6\.1\.6 Externe veiligheid

**Wettelijk kader**Bij Externe Veiligheid (EV) gaat het om de gevaren die de directe omgeving loopt in het geval er iets mis mocht gaan tijdens de opslag, productie of het transport van gevaarlijke stoffen. De daaraan verbonden risico's moeten aanvaardbaar blijven. Binnen de EV worden twee normstellingen gehanteerd:

* Het Plaatsgebonden risico (PR) richt zich vooral op de te realiseren basisveiligheid voor burgers.

* Het Groepsrisico (GR) stelt beperkingen aan de maatschappelijke ontwrichting als gevolg van calamiteiten met gevaarlijke stoffen.

Bebouwing is niet toegestaan binnen de zogenaamde 10\-6 contour van het PR:

* rond inrichtingen, waarin opslag/verwerking van gevaarlijke stoffen plaatsvindt;

* langs transportroutes (weg, spoor, water, buisleiding) waarover gevaarlijke stoffen worden vervoerd.

Risico's verbonden aan het transport van gevaarlijke stoffen zijn in kaart gebracht in de diverse risicoatlassen. In het Besluit externe veiligheid inrichtingen (BEVI) is opgenomen dat voor iedere toename van het GR een verantwoordingsplicht geldt, ook als de verandering geen overschrijding van de norm veroorzaakt.

**Beleidsnota Externe Veiligheid gemeente Waddinxveen**De gemeenteraad van Waddinxveen heeft op 3 oktober 2012 de Beleidsnota Externe Veiligheid vastgesteld. In de beleidsnota zijn de volgende veiligheidsambities geformuleerd:

* woongebieden worden zo veilig mogelijk ingericht;

* de vestiging van nieuwe risicobedrijven in woongebieden is niet toegestaan;

* binnen het 100% letaliteitsgebied van risicobronnen zijn nieuwe bestemmingen voor verminderd zelfredzame personen niet toegestaan;

* de vestiging van nieuwe risicobedrijven op bedrijventerrein Coenecoop is uitsluitend toegestaan onder strikte voorwaarden;

* de vestiging van nieuwe risicobedrijven is toegestaan op Distripark Doelwijk en op het nog te ontwikkelen bedrijventerrein A12 Noord;

* nieuwe woon\- en verblijfsgebouwen worden standaard uitgevoerd met afschakelbare ventilatie.

Voor de uitvoering van deze ambities zijn planologische kaders opgenomen, waaraan bij nieuwe ruimtelijke ontwikkelingen kan worden getoetst. Om de uitvoering te borgen wordt deze beleidsnota externe veiligheid gekoppeld aan de nieuwe Structuurvisie Waddinxveen 2030 en wordt bij het opstellen van een ruimtelijk plan rekening gehouden met de geformuleerde ambities.

**Onderzoek/ beoordeling**

Transport gevaarlijke stoffen

Gevaarlijke stoffen worden vervoerd over de modaliteiten binnenwater, spoor, weg en door buisleidingen. Indien een bestemming is gepland binnen het invloedsgebied van de transportas dient de toename van het GR berekend te worden en afhankelijk van de uitkomst van de berekening dient een verantwoording GR te worden opgesteld.

Op 1 april 2015 is het Basisnet voor het vervoer van gevaarlijke stoffen over water, weg en het spoor in werking getreden. Met de invoering van het Basisnet beoogt het Rijk een evenwicht tot stand te brengen tussen het vervoer van gevaarlijke stoffen, ruimtelijke ontwikkelingen en externe veiligheid.

Transport over water

Er ligt in de omgeving van het plangebied geen hoofdvaarweg, waarover transport van gevaarlijke stoffen plaatsvindt. Er is dus geen beperking voor het plangebied.

Transport over spoor

Er ligt in de directe omgeving van het plangebied geen spoorbaan. Er is dus geen beperking voor het plangebied.

Wegtransport

De planlocatie ligt binnen het invloedsgebied (een zone van 200 meter aan beide zijden) van het Noordeinde (N453\), te weten op een afstand van circa 15 m. Over deze weg vindt vervoer van gevaarlijke stoffen plaats. Er is geen sprake van een PR 10\-6 contour buiten de weg zelf en geen sprake van een relevant groepsrisico (in ieder geval kleiner dan 0,1 maal de oriÃ«ntatiewaarde). Gezien de omvang van het plan (3 woningen, waarvan 1 vervangende nieuwbouw) zal het groepsrisico niet significant toenemen. Verdere maatregelen in het kader van externe veiligheid zijn niet nodig.

Transport per buisleiding

Voor zoneringsafstanden van hogedruk gasleidingen geldt het Besluit externe veiligheid buisleidingen. Hierbij dient te worden uitgegaan van de risicoafstanden zoals aangegeven in het Besluit. Er liggen in de nabijheid van het plangebied geen buistransportleidingen.

Inrichtingen

Binnen de 10\-6 contour van een risicovolle inrichting mogen geen kwetsbare bestemmingen geplaatst worden. Indien een bestemming is gepland binnen het invloedsgebied van de EV relevante inrichtingen dient de toename van het GR berekend te worden en afhankelijk van de uitkomst van de berekening dient een verantwoording GR te worden opgesteld. In de nabijheid van het plangebied zijn geen EV\-relevante inrichtingen gevestigd, zodat het GR hier geen belemmering vormt.

Risicokaart

De Risicokaart geeft inzicht in de risico's in de woon\- en werkomgeving. Op de kaart staan meerdere soorten typen rampen, zoals ongevallen met brandbare, explosieve en giftige stoffen, grote branden of verstoring van de openbare orde. Deze gegevens zijn afkomstig van gemeenten, waterschappen, provincie en de rijksoverheid. Uit de risicokaart (figuur 7\) blijkt dat er aan het Noordeinde 50 een bovengrondse propaantank aanwezig is van 3\.000 mÂ³ met een risicoafstand (PR \-6\) van 10 meter. De afstand ten opzichte van de nieuwe woningen is meer dan 100 meter. In de directe omgeving van het plangebied zijn verder geen potentiÃ«le risicobronnen aanwezig, zodat er geen belemmeringen zijn voor deze planontwikkeling.

![afbeelding "i_NL.IMRO.0627.WPNoordeinde65-0401_0010.png"](i_NL.IMRO.0627.WPNoordeinde65-0401_0010.png)

*Figuur 7: Uitsnede Risicokaart (plangebied zwart omlijnd).*

**Niet gesprongen explosieven**Uit ervaring blijkt dat circa 10 tot 15% van de gebruikte Conventionele Explosieven (CE) uit WOll tijd niet functioneerde en als blindganger in de bodem is achtergebleven. Een blindganger vormt een wezenlijk risico tijdens grondroerende werkzaamheden.

Er is historisch vooronderzoek uitgevoerd naar de aanwezigheid van NGE voor het grondgebied van de gemeente Waddinxveen. Hieruit blijkt dat het plangebied onverdacht is voor wat betreft het voorkomen van NGE. Verder onderzoek naar NGE is niet noodzakelijk. Hoewel er geen indicaties zijn voor de aanwezigheid van NGE, kan niet met zekerheid worden gesteld dat die er niet zijn. Als men bij graafwerk stuit op een verdacht object, zijn passende maatregelen nodig.

**Conclusie**Bij externe veiligheid gaat het om de gevaren die in de directe omgeving aanwezig zijn in het geval er iets mis mocht gaan tijdens de productie, het behandelen of het vervoeren van gevaarlijke stoffen. De daaraan verbonden risico's moeten aanvaardbaar blijven.

Vanuit spoor\-, vaarwegen, wegtransport, buisleidingen en inrichtingen gelden geen beperkingen voor het plangebied. Het Besluit externe veiligheid inrichtingen (BEVI), Besluit externe veiligheid Buisleidingen (BEVB) en het Besluit externe veiligheid transportroutes (Bevt) staat de uitvoering van dit wijzigingsplan dan ook niet in de weg.

#### 6\.2 Archeologie en cultuurhistorie

**Wettelijk kader Rijk en provincie**In 1992 is het Verdrag van Malta tot stand gekomen en in 1998 door Nederland geratificeerd. Doelstelling van het verdrag is de bescherming en het behoud van archeologische waarden. Als gevolg van dit verdrag wordt in het kader van de ruimtelijke ordening het behoud van het archeologisch erfgoed meegewogen zoals alle andere belangen die bij de voorbereiding van het plan een rol spelen.

In het verdrag van Malta wordt gesteld dat archeologie van wezenlijk belang is voor de geschiedschrijving van de mensheid. Het verdrag is erop gericht deze waarden voor de toekomst te behouden. De gehanteerde uitgangspunten zijn:

* archeologische waarden zoveel mogelijk in de bodem bewaren (behoud in situ);

* in ruimtelijke ordening (planvorming) al rekening houden met archeologische waarden;

* de bodemverstoorder betaalt archeologisch vooronderzoek en mogelijke opgravingen.

Het verdrag is geÃ¯mplementeerd in thans de Erfgoedwet die per 1 juli 2016 in werking is getreden. Deze wet is in de plaats gekomen van 6 wetten en regelingen op het gebied van cultureel erfgoed. De gemeenten zijn verplicht om bij het vaststellen van ruimtelijke plannen rekening te houden met eventueel aanwezige archeologische waarden.

**Onderzoek/ beoordeling**

In de Cultuurhistorische Hoofdstructuur Zuid\-Holland provincie Zuid\-Holland (CHS) is het gebied niet specifiek aangeduid. Er is onderscheid gemaakt in drie kleuren categorieÃ«n (drie tinten bruin). De toekenning van een (zeer) grote, redelijke of lage kans op sporen (kleuren donker\-, middel\- en lichtbruin) heeft betrekking op de relatieve dichtheid van archeologische vondsten die in een bepaald gebied verwacht wordt. De witte gebieden hebben een lage trefkans. De CHS geeft grofschalig weer wat de 'archeologische trefkans/ verwachting' is. Op basis van de gehanteerde/ gebruikte gegevens heeft het plangebied lage kans op archeologische sporen (zie figuur 8\).

![afbeelding "i_NL.IMRO.0627.WPNoordeinde65-0401_0011.png"](i_NL.IMRO.0627.WPNoordeinde65-0401_0011.png)

*Figuur 8: Gecombineerde Waardenkaart CHS provincie Zuid\-Holland.*

**Archeologiebeleid gemeente Waddinxveen (2012\)**De gemeenteraad van Waddinxveen heeft op grond van de Monumentenwet op 14 november 2012 de 'Nota archeologiebeleid gemeente Waddinxveen' vastgesteld. Op de waarden\- en verwachtingenkaart is voor het plangebied af te lezen waar welke verwachtingswaarden voorkomen. Deze beleidskaart is aan veranderingen onderhevig: door voortschrijdend inzicht en nieuwe onderzoeken kunnen nu betere keuzes gemaakt worden. In verband hiermee is in het document 'Actualisatie archeologische beleidskaart gemeente van Waddinxveen' van 11 januari 2018 de archeologische beleidskaart aangepast. Deze dient als aanvulling op de toelichting van het gemeentelijke archeologiebeleid uit 2012\. De vastgestelde Nota archeologiebeleid gemeente Waddinxveen uit 2012 blijft ongewijzigd.

Op de geactualiseerde archeologische beleidskaart (figuur 9\) heeft het plangebied een hoge verwachtingswaarde. De verwachtingswaarden zijn voorzien van een beleidsadvies. De juridische doorvertaling van het geactualiseerde archeologiebeleid heeft de gemeenteraad vastgesteld in het op 19 september 2018 vastgestelde bestemmingsplan 'Parapluplan Archeologie en Parkeren'.

De nieuwbouw van de woningen ligt in het gebied met een hoge verwachtingswaarde. Archeologisch onderzoek is noodzakelijk bij geplande bodemverstoringen met oppervlakten, gelijk aan of groter dan 100 mÂ² en bodemingrepen dieper dan 0,3 m âMV. In verband hiermede is een Bureauonderzoek en Inventariserend Veldonderzoek in de vorm van een archeologisch onderzoek uitgevoerd.

![afbeelding "i_NL.IMRO.0627.WPNoordeinde65-0401_0012.png"](i_NL.IMRO.0627.WPNoordeinde65-0401_0012.png)

*Figuur 9: Uitsnede archeologische beleidskaart.*

##### 6\.2\.1 Bureauonderzoek en Inventariserend Veldonderzoek archeologie

ADC ArcheoProjecten BV te Amersfoort heeft een Bureauonderzoek en Inventariserend Veldonderzoek uitgevoerd (rapport van 20 februari 2017, rapportnummer 4117, Bijlage 3). Op basis van een bureauonderzoek en inventariserend veldonderzoek kunnen de volgende conclusies en aanbevelingen worden getrokken (overgenomen uit het rapport).

Op basis van het bureauonderzoek werd in het westelijke gedeelte een strook restveen verwacht, waarop resten van de laatmiddeleeuwse ontginning en/of resten uit latere perioden werden verwacht. Teneinde deze verwachting te toetsen en aan te vullen werd in het plangebied een verkennend booronderzoek uitgevoerd. Op basis van het verkennende booronderzoek kon worden geconcludeerd dat de bodem in de strook restveen (veenrestdijk) voor een groot deel recentelijk was verstoord. ADC ArcheoProjecten adviseert daarom het terrein vrij te geven voor de voorgenomen ontwikkeling. Het is echter niet volledig uit te sluiten dat binnen het onderzochte gebied toch nog archeologische resten voorkomen. Het verdient daarom aanbeveling om de uitvoerder van het grondwerk te wijzen op de plicht archeologische vondsten te melden bij de bevoegde overheid, zoals aangegeven in artikel 5\.10 van de Erfgoedwet.

**Conclusie**Uit de resultaten van het archeologisch onderzoek blijkt dat voor het plangebied een lage archeologische verwachting geldt en dat een vervolgonderzoek niet nodig is. De dubbelbestemming 'Waarde \- Archeologie' is om die reden niet langer noodzakelijk. Vanuit archeologie zijn er geen beperkingen voor deze planontwikkeling.

##### 6\.2\.2 Cultuurhistorie/ monumenten

Met ingang van 1 januari 2012 is het gewijzigde Besluit ruimtelijke ordening (Bro) in werking getreden. Het voorstel tot wijziging is een uitvloeisel van de Beleidsbrief Modernisering Monumentenzorg (MoMo) uit 2009\. Op basis van artikel 3\.1\.6, vijfde lid, onderdeel a Bro moeten naast de in de grond aanwezige of te verwachten monumenten ook cultuurhistorische waarden worden meegewogen bij het vaststellen van bestemmingsplannen.

In het plangebied bevinden zich geen Rijks\- of gemeentelijke monumenten. Evenmin worden de cultuurhistorische waarden in en rondom het gebied aangetast. De bestaande bebouwing zelf heeft geen cultuurhistorische waarde. Evenmin komen de woningen voor op inventarisatielijst de provinciale Monumenten Inventarisatie Project Zuid\-Holland.

**Conclusie**Het initiatief tast de cultuurhistorische waarden niet aan, zodat er vanuit dit gezichtspunt geen beperkingen worden gesteld aan deze planontwikkeling.

#### 6\.3 Flora en fauna

**Wettelijk kader**Op 1 januari 2017 is de Wet Natuurbescherming in werking getreden. Deze wet vervangt 3 wetten: de Natuurbeschermingswet 1998, de Flora\- en faunawet en de Boswet. Doelen van de Wet natuurbescherming zijn het beschermen en ontwikkelen van de natuur, het behouden en herstellen van biologische diversiteit en het doelmatig beheren, gebruiken en ontwikkelen van de natuur en het verzekeren van een samenhangend beleid gericht op het behoud en beheer van waardevolle landschappen. De Wet Natuurbescherming zorgt voor bescherming van gebieden, diersoorten, plantensoorten en bossen. In de wet blijft de bescherming van Natura 2000\-gebieden vrijwel hetzelfde. De bescherming van Beschermde Natuurmonumenten is komen te vervallen. Wel kunnen provincies ervoor kiezen om deze gebieden alsnog te beschermen via het provinciale beleid. De provincie voegt dan gebieden toe aan het Natuurnetwerk Nederland (NNN), voorheen Ecologische hoofdstructuur (EHS), of wijst ze aan als bijzonder provinciaal natuurgebied of \-landschap.

**Onderzoek/ beoordeling**

Gebiedsbescherming

In de directe nabijheid van het plangebied zijn geen speciale beschermingszones aangewezen in het kader van de Vogelrichtlijn, zodat uit dien hoofde geen beperkingen worden opgelegd aan deze woningbouwontwikkeling.

Het plangebied maakt geen onderdeel uit van een Natura2000\-gebied. Het dichtstbijzijnde Natura2000\-gebied 'Broekvelden \- Vettenbroek \& Polder Stein' bevindt zich op een afstand van circa 6,6 km ten oosten van het plangebied. Het Natura2000\-gebied De Wilck ligt circa 8,5 km noordwestelijk van het plangebied. Sprake is alleen van een herontwikkeling om een woningbouwontwikkeling mogelijk te maken, zodat deze Natura2000\-gebieden niet worden beÃ¯nvloed. Evenmin worden (significante) externe effecten op Natura2000\-gebieden verwacht.

Het plangebied ligt circa 1 kilometer ten oosten van de ecologische verbindingszone tussen het Bentwoud en de Krimpenerwaard (figuur 10\). De functiewijziging heeft geen nadelige gevolgen voor de ecologische hoofdstructuur.

![afbeelding "i_NL.IMRO.0627.WPNoordeinde65-0401_0013.png"](i_NL.IMRO.0627.WPNoordeinde65-0401_0013.png)

*Figuur 10: NNN in de directe omgeving van het plangebied (plangebied met een rode stip aangeduid).*

*Stikstofdepositie*In onderhavige situatie is er sprake van het toevoegen van 3 woningen, waarvan 1 vervangende nieuwbouw, in het plangebied. Het Natura2000\-gebied Nieuwkoopse Plassen \& De Haeck bevindt zich op 8,9 km afstand. Op basis van proefberekeningen door de toezichthouder Wet natuurbescherming in Zuid\-Holland (Omgevingsdienst Zuid\-Holland Zuid) is er bij de bouw tot vijf woningen geen effect op Natura2000 gebieden op meer dan 4\.000 meter in het geval dat het tussenliggende gebied uit grasland bestaat. De afstand van het plangebied tot het dichtstbijzijnde Natura2000\-gebied is 8\.900 m. Voor deze effectbeschrijving is daarom geen berekening nodig. Het aspect stikstofdepositie vormt voor dit wijzigingsplan geen belemmering.

Kort samengevat:

* Op de planlocatie is gÃ©Ã©n regelgeving met betrekking tot Natura 2000 van toepassing.

* Met betrekking tot stikstofdepositie zijn er geen effecten te verwachten.

* Het plangebied vormt gÃ©Ã©n onderdeel van het Natuurnetwerk Nederland.

##### 6\.3\.1 Flora\- en faunatoets

Bij een bestemmingsplanwijziging moet bekeken worden wat het effect is op de aanwezige flora\- en fauna (soortenbescherming). In verband hiermede heeft Watersnip Advies te Reeuwijk een flora\- en faunatoets uitgevoerd (rapport van april 2020, projectnummer 16A019, Bijlage 4). Dit ecologische onderzoek is uitgevoerd op basis van reeds vervallen wetgeving, maar de nieuwe Wet natuurbescherming geeft geen aanleiding om het rapport aan te passen. Op basis van een inventarisatie, literatuuronderzoek en een verkennend onderzoek kunnen de volgende conclusies en aanbevelingen worden getrokken (overgenomen uit het rapport):

Conclusies

* Het plangebied heeft geen directe relatie met beschermde gebieden (Natura2000, NNN\-gebieden of ecologische verbindingszones). Het plangebied is niet geschikt als foerageergebied voor de doelsoorten van de nabij gelegen Natura2000\-gebieden. Schade aan Natura2000\-doelsoorten is derhalve niet aan de orde. Vanwege de afstand van het plangebied tot het dichtstbijzijnde stikstofgevoelige Natura2000\-gebied heeft er in de procedure geen rekening gehouden te worden met stikstof.

* Voor de algemeen beschermde soorten (Groene kikker, Bruine kikker, Gewone pad, Kleine watersalamander, Haas, Konijn en Mol) geldt in geval van ruimtelijke ontwikkeling en inrichting een vrijstelling van de Wet Natuurbescherming (Wnb). Er hoeft voor deze soorten geen ontheffing aangevraagd te worden. Wel dient voor deze soorten de algemene zorgplicht in acht genomen te worden.

* Indien bomen en struiken verwijderd worden, dient dit bij voorkeur buiten het broedseizoen van vogels te gebeuren, zodat overtreding van de Wnb wordt voorkomen. Het broedseizoen loopt globaal van 15 maart tot 15 juli. De Wnb hanteert echter geen standaard periode voor het broedseizoen; van belang is of een nest bewoond is. Indien een bewoond nest wordt aangetroffen, mogen er geen werkzaamheden uitgevoerd worden die het nest verstoren.

Voor aanvang van werkzaamheden tijdens het broedseizoen dient een terzake kundige een inspectie uit te voeren ten aanzien van eventuele broedende vogels.

* Vogelnesten die jaarrond beschermd worden door de Wnb, zoals van de Gierzwaluw, Huismus en uilensoorten, zijn niet aangetroffen binnen het plangebied.

Het dak van het woonhuis is op zich geschikt voor de Huismus, maar deze soort maakt er momenteel geen gebruik van. De aanwezige vegetatie die geschikt is als foerageergebied voor de Huismus blijft ongemoeid. Voor de Gierzwaluw is het gebied niet aantrekkelijk. Deze soort maakt ook geen gebruik van het plangebied.

* De beschermde Rugstreeppad (Wnb\-hrl/ Rode lijst status 'gevoelig') komt voor in de omgeving van het plangebied. Binnen het plangebied is momenteel geen geschikt voortplantingsbiotoop aanwezig voor de Rugstreeppad.

Indien er voor de nieuwbouw zand of grond gestort wordt dat lang onbewerkt blijft liggen, kan het plangebied geschikt worden als voortplantingsgebied voor de Rugstreeppad of (op grotere schaal) geschikt worden als overwinteringsgebied. Om vestiging van de Rugstreeppad in het voorjaar te voorkomen, moet vlak voor en tijdens het voortplantingsseizoen (globaal van half april t/m augustus) voorkomen worden dat ondiepe poelen en plassen ontstaan waarin deze paddensoort z'n eieren kan leggen. Daarnaast moet voorkomen worden dat er aan het begin van het overwinteringsseizoen (globaal van half oktober t/m maart) zand en/of grond onbewerkt ligt waarin de Rugstreeppad zich ter overwintering kan ingraven.

* Uit de bureaustudie blijkt dat verschillende beschermde vleermuissoorten voorkomen in de wijdere omgeving van het plangebied, zoals de Gewone dwergvleermuis, Laatvlieger, Meervleermuis en Watervleermuis (allen Wnb\-hrl).

De binnen het plangebied aanwezige loods en schuren zijn ongeschikt voor vleermuizen. Het woonhuis is niet aantrekkelijk voor vleermuizen doordat een spouw en kieren en gaten in muren of daklijsten ontbreken. Als zomer\- of winterverblijf is het gebouw ongeschikt doordat er geen verblijfplaatsen met een stabiel microklimaat aanwezig is. Niet geheel uitgesloten kan worden dat in de paartijd incidenteel baltsende mannetjes gebruik maken van het dak van het woonhuis. Daarom dient voor aanvang van de werkzaamheden voor vervangende verblijfplaatsen gezorgd te worden in de vorm van twee vleermuiskasten, die in de directe omgeving (bijvoorbeeld op het aangrenzende gebouw aan de noordzijde) opgehangen worden. De kasten dienen voldoende hoog opgehangen te worden (minstens 3 m), en de invliegroute mag niet belemmerd worden door boomtakken etc.

De hagen aan de oostzijde van het plangebied hebben waarschijnlijk een functie als foerageergebied voor vleermuissoorten. Als verblijfplaats zijn de bomen en hagen niet geschikt doordat ze tamelijk jong en vitaal zijn en dunne stammen hebben zonder holtes of kieren.

De hoog opgaande vegetatie aan de noord\- en oostkant van het plangebied (coniferen\- /laurierhagen en boompartijen) wordt mogelijk door vleermuissoorten gebruikt als foerageergebied. Deze boompartijen blijven in de vigerende plannen gehandhaafd. Met het oog op foeragerende vleermuizen dient tijdens de schemering en de nachtelijke uren licht in de buurt van deze hagen voorkomen worden. Ook dient er bij eventuele buitenverlichting aan de nieuwbouw voor gezorgd te worden dat er geen lichtbronnen in de richting van deze vegetatie schijnen.

* Er komen geen beschermde vissen voor in directe omgeving van het plangebied. Bij de vigerende plannen blijft de sloot ongemoeid. Bij de huidige plannen is schade aan de sloot en/of streng beschermde vissoorten uitgesloten.

* Uit de bureaustudie blijkt dat de streng beschermde Ringslang (Wnb\-andere soorten, Rode lijst status 'kwetsbaar') voor komt in wijde omgeving van het plangebied. Het plangebied is echter ongeschikt voor de Ringslang. De aanwezigheid van deze soort kan worden uitgesloten.

Algemene Zorgplicht

Voor planten\- en diersoorten geldt in het kader van de Wnb de algemene zorgplicht. Deze bepaalt dat een ieder die weet dat zijn of haar handelen nadelige gevolgen kan hebben voor flora en/of fauna, deze handelingen achterwege dient te laten of verplicht is om maatregelen te nemen (voor zover redelijkerwijs kan worden gevraagd) die deze negatieve gevolgen zoveel mogelijk voorkomen, beperken of ongedaan maken. De zorgplicht kan gezien worden als algemene fatsoenseis die voor iedereen geldt.

Advies is om in de nieuwe situatie vogelvides onder de dakrand van de nieuwe woning aan te brengen, circa 3 m vide per woning. Hiermee wordt het plangebied aantrekkelijker voor de Huismus om er te broeden. Daarnaast wordt geadviseerd om in de nieuwe woningen gelegenheid te maken voor vleermuisverblijven. Dit kan door het open laten van enkele stootvoegen, zodat ze in de spouw kunnen of het inbouwen van een speciale vleermuiskast.

**Conclusie**Gelet op het vorenstaande kan worden geconcludeerd dat er vanuit de Wet natuurbescherming geen beperkingen worden opgelegd aan deze nieuwbouwontwikkeling wanneer met hiervoor genoemde aanbevelingen rekening wordt gehouden. Bij uitwerking van de bouwplannen zullen de in het rapport genoemde aanbevelingen worden overgenomen.

#### 6\.4 Overige realiserings\- en uitvoeringsaspecten

##### 6\.4\.1 Kabels en leidingen

In het plangebied liggen geen planologisch relevante watertransportleidingen en gastransportleidingen, zodat een beschermende regeling niet nodig is.

### Hoofdstuk 7 Juridische opzet

#### 7\.1 Algemeen

In dit hoofdstuk wordt ingegaan op de wijze waarop de ruimtelijke en functionele ontwikkelingen een vertaling hebben gekregen in de juridisch bindende onderdelen van het wijzigingsplan, de plankaart (de verbeelding van de geometrische plaatsbepaling) en de regels.

#### 7\.2 Verbeelding

Op de verbeelding (plankaart), getekend op een kadastrale ondergrond schaal 1:1\.000, zijn door middel van coderingen (via combinatie van letteraanduidingen, arceringen en/of kleur) de bestemmingen aangegeven.

#### 7\.3 Regels

De regels bevatten het juridisch instrumentarium voor het regelen van het gebruik van de gronden en bepalingen omtrent de toegelaten bebouwing. De regels zijn, overeenkomstig de SVBP 2012, onderverdeeld in vier hoofdstukken:

* Hoofdstuk 1 bevat de inleidende regels. In artikel 1 zijn de begrippen opgenomen die van belang zijn voor de toepassing van de regels. Artikel 2 betreft de wijze van meten, waarin is aangegeven hoe bij de toepassing van de bestemmingsregels wordt gemeten.

* Hoofdstuk 2 bevat de bestemmingsregels. In dit hoofdstuk zijn per bestemming regels opgenomen voor het toegestane gebruik en de toegestane bebouwing van de gronden. In paragraaf 7\.3\.2 wordt nader ingegaan op de bestemmingen die voorkomen binnen het plangebied.

* Hoofdstuk 3 bevat de algemene regels. Het betreft regels die voor het hele plangebied of voor verschillende bestemmingen van toepassing zijn. In dit hoofdstuk zijn onder andere de anti\-dubbeltelbepaling, algemene bouw\- en gebruiksregels, almede de algemene afwijkingsregels opgenomen.

* Hoofdstuk 4 bevat twee artikelen. In het eerste artikel is het overgangsrecht opgenomen, zoals dat ingevolge het Besluit ruimtelijke ordening is voorgeschreven. Het tweede artikel bevat de slotregel. In de slotregel is aangegeven hoe de regels kunnen worden aangehaald.

##### 7\.3\.1 Inleidende regels

Dit hoofdstuk bevat 2 artikelen.

Artikel 1 Begrippen

In het artikel 'Begrippen' wordt een aantal in de planregels voorkomende begrippen nader omschreven. Door de omschrijving wordt de interpretatie van deze begrippen beperkt, waarmee de duidelijkheid van het plan en daarmee de rechtszekerheid wordt vergroot.

Artikel 2 Wijze van meten

In het artikel 'Wijze van meten' wordt aangegeven hoe de in het plan voorgeschreven maatvoeringen dienen te worden bepaald.

##### 7\.3\.2 Bestemmingsregels

Dit hoofdstuk bevat de regels waarin de materiÃ«le inhoud van de op de verbeelding gegeven bestemmingen zijn opgenomen. Bij de opzet van de artikelen is, zoals de Standaard Vergelijkbare Bestemmingsplannen (SVBP 2012\) bepaalt, een vaste indeling aangehouden. Voor de volgorde van de bestemmingen leidt dit ertoe dat eerst de bestemmingsomschrijvingen worden benoemd en hierna de bouwregels en in voorkomende geval nadere eisen, afwijken van de bouwregels, specifieke gebruiksregels, afwijken van de gebruiksregels en omgevingsvergunning voor het uitvoeren van een werk, geen bouwwerk zijnde, of van werkzaamheden.

Artikel 3 Wonen

De op de verbeelding voor 'Wonen' aangeduide gronden zijn, met inachtneming van de nadere aanduidingen, bestemd voor grondgebonden woningen met bijbehorende voorzieningen ten behoeve van de huisvesting van personen. Binnen deze bestemming zijn de volgende bouwwerken toegestaan: hoofdgebouwen en bijbehorende bouwwerken, zoals bijgebouwen en aan\- of uitbouwen en andere bouwwerken. Hoofdgebouwen zijn uitsluitend binnen het bouwvlak toegestaan. Per bouwvlak is het maximum aantal woningen vermeld. In totaal mogen in het plangebied niet meer dan 3 woningen worden gerealiseerd met een inhoud van maximaal 750 mÂ³ per woning. Op de verbeelding zijn voorts de maximale goot\- en bouwhoogten aangegeven. Buiten het bouwvlak zijn bijbehorende bouwwerken (aan\- en uitbouwen, bijgebouwen en overkappingen) toegestaan. Hierbij geldt dat de gronden buiten het bouwvlak voor maximaal 50% mogen worden bebouwd, tot een maximum van 50 mÂ². Op basis van het Besluit omgevingsrecht kan vergunningvrij meer worden gebouwd in het achtererf. Op percelen groter dan 500 mÂ² mogen, afhankelijk van de perceelsgrootte, meer bijbehorende bouwwerken worden gebouwd. In de regels zijn nadere voorwaarden gegeven voor de bouw van bouwwerken, geen gebouwen zijnde.

Artikel 4 Leiding \- Water

De beschermingszone van de ten oosten van het plangebied gelegen hoofdtransportleiding ligt voor een klein gedeelte in het plangebied, zodat hiervoor een dubbelbestemming is opgenomen. Voor deze leiding is er een belemmeringszone (vrijwaringszone) ter weerszijden van de leiding opgenomen waarin in principe niet gebouwd mag worden. Wanneer een andere bestemming samenvalt met de dubbelbestemming, gaan de regels, die horen bij de dubbelbestemming, voor. Het betreft een waterleiding met een belemmeringszone van 5 meter aan weerszijde.

Artikel 5 Waterstaat \- Waterkering

In het belang van de aanwezige waterkeringen, met bijbehorende beschermingszone(s) in het plangebied is er een beschermingszone opgenomen. Deze strook is mede bepalend voor het waterkerend vermogen en de stabiliteit van de waterkering. De betreffende gronden zijn aangewezen voor waterkeringsdoeleinden. Deze gronden zijn als zodanig bestemd in combinatie met andere aan deze gronden gegeven bestemmingen.

##### 7\.3\.3 Algemene regels

Dit hoofdstuk bevat meerdere artikelen die op de bestemmingen uit hoofdstuk 2 van toepassing zijn.

Artikel 6 Anti\-dubbeltelregel

Het artikel 'Anti\-dubbeltelregel' bevat een regeling waarmee wordt voorkomen dat met het bestemmingsplan strijdige situaties ontstaan of worden vergroot.

Artikel 7 Algemene bouwregels

In het artikel 'Algemene bouwregels' is een aantal aanvullende bouwregels opgenomen die voor alle bestemmingen kunnen gelden. Bijvoorbeeld extra bouwmogelijkheden voor ondergeschikte bouwdelen zoals balkons, kelders en ondergronds bouwen.

Artikel 8 Algemene gebruiksregels

In het artikel 'Algemene gebruiksregels' is een algemeen verbod opgenomen voor gebruik in strijd met de bestemmingen.

Artikel 9 Algemene afwijkingsregels

Het artikel 'Algemene afwijkingsregels' is gebaseerd op artikel 3\.6, lid 1 onder c van de Wro en heeft onder meer tot doel enige flexibiliteit in de regels aan te brengen. Met een door het bevoegd gezag te verlenen afwijking kunnen onder meer geringe wijzigingen in de maatvoeringen voor bouwwerken, zoals genoemd in hoofdstuk 2 van de regels, worden aangebracht en (openbare) nutsvoorzieningen worden gerealiseerd.

Aan toepassing van de afwijkingsbevoegdheid dient een belangenafweging ten grondslag te liggen. Dit artikel is een aanvulling op de afwijkingsregels uit de bestemmingen.

Artikel 10 Overige regels

In dit artikel zijn de parkeerregels opgenomen. Deze komen er op neer dat het parkeerbeleid van de gemeente dient te worden toegepast bij nieuwe bouwplannen en functiewijzigingen.

##### 7\.3\.4 Overgangs\- en slotregels

Het laatste hoofdstuk van de planregels bevat twee artikelen.

Artikel 11 Overgangsrecht

Het artikel 'Overgangsrecht' heeft ten doel de rechtstoestand te begeleiden van situaties die afwijken van de regels van het wijzigingsplan. Lid 1 van dit artikel geeft regels voor bouwwerken die op het tijdstip van de inwerkingtreding van het plan gebouwd zijn of gebouwd kunnen worden, en die afwijken van de bebouwingsregels van het plan. Lid 2 van dit artikel regelt het gebruik van onbebouwde gronden en bouwwerken in het plan, voor zover dit gebruik op het tijdstip van de inwerkingtreding van het plan, afwijkt van de in het plan gegeven bestemming.

Artikel 12 Slotregel

Het artikel 'Slotregel' bevat de titel waaronder het wijzigingsplan kan worden geciteerd. Dit artikel wordt dan ook wel het citeerartikel genoemd.

#### 7\.4 Handhaving wijzigingsplan

Het ontwikkelen van beleid en de vertaling daarvan in een wijzigingsplan heeft alleen zin, indien na de vaststelling van het wijzigingsplan handhaving plaatsvindt. Daarom is het belangrijk om reeds ten tijde van het opstellen van een wijzigingsplan aandacht te besteden aan de handhaafbaarheid van de voorgeschreven regels.

Vier factoren zijn van wezenlijk belang voor een goed handhavingsbeleid:

*Voldoende kenbaarheid van het plan*

Een goed handhavingsbeleid begint bij de kenbaarheid van het wijzigingsplan bij degenen die het moeten naleven. De wet bevat enkele waarborgen ten aanzien van de te volgen procedure: deze heeft in de wijzigingsplanprocedure een aantal inspraakmomenten ingebouwd.

*Voldoende maatschappelijk draagvlak voor beleid en regeling in het plan*

De inhoud van het plan kan slechts gehandhaafd worden indien het beleid en de regeling vanuit een oogpunt van algemeen belang aanvaardbaar is. De belangen van omwonenden worden hierbij vooraf gewogen in het kader van de inspraak.

*Realistische en inzichtelijke regeling*

Een juridische regeling dient realistisch en inzichtelijk te zijn; dat wil zeggen niet onnodig beperkend of inflexibel. Bovendien moeten de bepalingen goed controleerbaar zijn. De regels moeten derhalve niet meer regelen dan noodzakelijk is.

*Actief handhavingsbeleid*

Het sluitstuk van een goed handhavingsbeleid is voldoende controle van de feitelijke situatie in het plangebied. Daarnaast moeten adequate maatregelen worden getroffen indien de regels worden overtreden. Indien dit wordt nagelaten, ontstaat een grote mate van rechtsonzekerheid.

### Hoofdstuk 8 Economische uitvoerbaarheid

#### 8\.1 FinanciÃ«le haalbaarheid

De gemeente en initiatiefnemer/exploitant van de planontwikkeling hebben over de economische uitvoerbaarheid van het plan overleg gehad. De planontwikkeling zal in overeenstemming zijn met provinciale, regionale en gemeentelijke uitgangspunten. De afspraken zijn vastgelegd in een tussen de gemeente en initiatiefnemer/exploitant gesloten exploitatieovereenkomst. Hiermee is het kostenverhaal voor de ontwikkeling verzekerd en is het niet noodzakelijk om een exploitatieplan vast te stellen. Er zijn ook geen overige redenen als bedoeld in artikel 6\.12 Wro, om een exploitatieplan vast te stellen. Alle eisen en voorwaarden waaraan moet worden voldaan zijn opgenomen in de exploitatieovereenkomst.

### Hoofdstuk 9 Maatschappelijke betrokkenheid

#### 9\.1 Resultaten overleg ex artikel 3\.1\.1 Bro

In het kader van het overleg ingevolge artikel 3\.1\.1 van het Besluit ruimtelijke ordening is het ontwerp wijzigingsplan toegezonden aan een aantal personen en/of instanties.

De provincie Zuid\-Holland, de Veiligheidsregio Midden\-Holland, TenneT en Liander hebben per e\-mail aangegeven dat het ontwerpplan geen aanleiding geeft tot het maken van opmerkingen.

#### 9\.2 Communicatie

Initiatiefnemer heeft de beoogde bestemmingsplanwijziging om 3 woningen op locatie Noordeinde 65 en 65a op te richten besproken met de wederzijde buren op Noordeinde 63, 67 en 69\.

#### 9\.3 Zienswijzen

Overeenkomstig artikel 3\.9a van de Wet ruimtelijke ordening heeft het ontwerp wijzigingsplan vanaf 17 december 2020 gedurende zes weken ter inzage gelegen. In deze periode zijn vijf zienswijzen ontvangen, welke zijn beantwoord in de Nota van beantwoording zienswijzen. De zienswijzen hebben geen aanleiding gegeven om de uitgangspunten van het plan aan te passen. Voor de beantwoording wordt verzezen naar Bijlage 5.