# **Toelichting Bestemmingsplan 'Zuiddijk 1 Maasdam' Gemeente Hoeksche Waard**

**Vastgesteld: NL.IMRO.1963.BPMSDZuiddijk1-VG01** 

# **Bestemmingsplan 'Zuiddijk 1 Maasdam'**

**Gemeente Hoeksche Waard**

**Toelichting Regels Verbeelding**

**Datum: 22 september 2020 Status:** YDVWJHVWHOG

Identificatienummer: NL.IMRO.1963.BPMSDZuiddijk1-VG01

|      | INHOUDSOPGAVE                                   | PAG. |
|------|-------------------------------------------------|------|
| 1.   | Inleiding                                       | 4    |
| 1.1  | Aanleiding<br>en doelstelling                   | 4    |
| 1.2  | Het bestemmingsplan                             | 5    |
| 1.3  | Leeswijzer                                      | 5    |
| 2.   | Beschrijving plangebied<br>en bouwplan          | 6    |
| 2.1  | Inleiding                                       | 6    |
| 2.2  | Omgeving<br>plangebied                          | 6    |
| 2.3  | Huidige<br>situatie                             | 6    |
| 2.4  | Doel<br>bestemmingsplan                         | 8    |
| 2.5  | Stedenbouwkundige<br>aspecten                   | 8    |
| 3.   | Beleidskader                                    | 10   |
| 3.1  | Inleiding                                       | 10   |
| 3.2  | Rijksbeleid                                     | 10   |
| 3.3  | Provinciaal beleid                              | 11   |
| 3.4  | Gemeentelijk<br>beleid                          | 17   |
| 4.   | Omgevingsaspecten                               | 20   |
| 4.1  | Inleiding                                       | 20   |
| 4.2  | Verkeer                                         | 20   |
| 4.3  | Flora en<br>fauna                               | 20   |
| 4.4  | Archeologische<br>waarden                       | 21   |
| 4.5  | Waterhuishouding                                | 22   |
| 4.6  | Milieuzonering                                  | 23   |
| 4.7  | Geluid                                          | 24   |
| 4.8  | Bodem                                           | 25   |
| 4.9  | Geur                                            | 26   |
| 4.10 | Luchtkwaliteit                                  | 26   |
| 4.11 | Externe<br>veiligheid                           | 27   |
| 4.12 | Kabels<br>en<br>leidingen                       | 29   |
| 4.13 | Milieueffectrapportage                          | 29   |
| 5.   | Juridische<br>toelichting                       | 31   |
| 5.1  | Juridische<br>planopzet                         | 31   |
| 5.2  | Bestemmingswijzer                               | 31   |
| 5.3  | Plantoetsing<br>en handhaving                   | 31   |
| 6.   | Uitvoering                                      | 32   |
| 6.1  | Economische<br>uitvoerbaarheid                  | 32   |
| 6.2  | Planschade                                      | 32   |
| 7.   | Overleg ex artikel<br>3.1.1.<br>Bro/zienswijzen | 33   |
| 7.1  | Vooroverleg                                     | 33   |
| 7.2  | Zienswijzen                                     | 33   |

Bijlagen:

-verkennend bodem- en asbestonderzoek (Inventerra., 01-03-2018, nr. 17-2442-R01JV) -nader bodemonderzoek (Inventerrra, 25-02-2020, nr. 19-2440-R01JV) -quick scan Flora en Fauna (Elzerman Ecologisch Advies, 20-09-2018, nr. 2018-N24) -vervolgonderzoek Wet natuurbescherming (Bureau Stadsnatuur, september 2019, nr. 1999)

-stedenbouwkundige schets en toelichting (Wissing, oktober 2019)

# <span id="page-3-0"></span>**1. Inleiding**

# <span id="page-3-1"></span>**1.1 Aanleiding en doelstelling**

De initiatiefnemer is eigenaar van gronden aan de Zuiddijk 1 te Maasdam. Het perceel heeft in het ter plaatse geldende bestemmingsplan de bestemming 'Agrarisch'. Initiatiefnemer wil de bestaande agrarische bedrijfsbebouwing en de bedrijfswoning afbreken. Daarvoor in de plaats is het plan om drie vrijstaande woningen te realiseren, dit is echter in strijd met de genoemde bestemming.

Initiatiefnemer heeft een verzoek ingediend bij de toenmalige gemeente Binnenmaas en het college van burgemeester en wethouders heeft bij brief van 24 mei 2017 aangegeven onder voorwaarden bereid te zijn om via een partiele herziening van het bestemmingsplan medewerking te verlenen aan de realisering van drie vrijstaande woningen.

Het plangebied is kadastraal bekend gemeente Maasdam, sectie G, nr. 379 met een grootte van 4.145 m² en gemeente Strijen, sectie W nr. 501, met een oppervlakte van 9.395 m2.

**Figuur 1.2: kadastrale tekening**

# <span id="page-3-2"></span>**1.2 Het bestemmingsplan**

Het voorliggende bestemmingsplan maakt de realisering van 3 vrijstaande woningen mogelijk.

Dit bestemmingsplan is gebaseerd op de Standaard Vergelijkbare Bestemmingsplannen

2012 (SVBP 2012). Het bestemmingsplan bestaat uit de volgende stukken:

- Verbeelding (plankaart)
- Regels.

Het bestemmingsplan gaat vergezeld van deze toelichting.

# <span id="page-4-0"></span>**1.3 Leeswijzer**

Deze toelichting omvat een omschrijving op hoofdlijnen van het plangebied en het plan (hoofdstuk 2). Het relevante beleid voor het plangebied (hoofdstuk 3) en een omschrijving van de verschillende omgevingsaspecten (hoofdstuk 4). In hoofdstuk 5 wordt een juridische toelichting gegeven. Hoofdstuk 6 omvat de aspecten planschade en economische uitvoerbaarheid. Tot slot wordt in hoofdstuk 7 het overleg ex artikel 3.1.1 Bro beschreven, alsmede de uitkomst van het vooroverleg en de zienswijzenprocedure.

# **2. Beschrijving plangebied en gebruiksplan.**

# **2.1 Inleiding**

In dit hoofdstuk wordt het plangebied en het aangepaste plan beschreven.

# **2.2 Omgeving plangebied**

Maasdam is gelegen aan de rivier de Binnenmaas in het oostelijk deel van de Hoeksche Waard. Bepalend voor de structuur van Maasdam zijn de dijken die langs de kop van de Binnenbedijkte Maas lopen. De gehele kern ligt tussen het water van de Binnenbedijkte Maas en de N217. De Zuiddijk is gelegen in het buitengebied, ten zuiden van de woonkern van Maasdam.

**Figuur 2.1 luchtfoto plangebied en omgeving**

# **2.3 Huidige situatie**

Voorheen was er op het perceel aan de Zuiddijk 1 te Maasdam een akkerbouwbedrijf aanwezig. Op dit moment is de voormalige agrarische bedrijfsbebouwing op het perceel Zuiddijk deels gesloopt en is hier op dit moment alleen nog het woonhuis aanwezig. De bedrijfsbebouwing op het perceel in Maasdam heeft (inclusief de reeds gesloopte schuur van circa 825 m2 ) een oppervlakte van ruim 1.000 m2 , de bebouwing op grondgebied van de gemeente Strijen circa 500 m2 .

**Figuur 2.2 luchtfoto plangebied**

**Figuur 2.3 Zuiddijk 1 (2016 met schuur) Figuur 2.4 Zuiddijk 1 (2017 zonder schuur)**

**Figuur 2.5 garage oostelijk van woning Figuur 2.6 romneyloods** 

#### <span id="page-7-0"></span>**2.4 Doel bestemmingsplan**

Het voorliggende voorontwerp bestemmingsplan geeft aan het plangebied de bestemming 'Agrarische met waarden – Natuur- en Landschapswaarden' (zonder bouwvlak) en 'Wonen- linten en bebouwingsconcentraties' met als doel om, na afbraak van de resterende agrarische bedrijfsbebouwing en de agrarische bedrijfswoning, de realisering van drie woningen mogelijk te maken. Twee vrijstaande woningen kunnen worden gerealiseerd door middel van de Ruimte-voor-ruimte regeling en één vrijstaande woning kan worden gerealiseerd door middel van omzetting van de agrarische woning naar een burgerwoning.

# <span id="page-7-1"></span>**2.5 Stedenbouwkundige aspecten**

Ten aanzien van de opzet van het plan is een stedenbouwkundige schets met toelichting gemaakt (Wissing, oktober 2019). De schets met toelichting is als bijlage bij deze toelichting gevoegd.

Bij de stedenbouwkundige schets zijn de beleidskader benoemd in relatie tot dit bouwplan. Uit de beleidskaders, waaronder de Welstandsnota, blijkt dat de bebouwing moet aansluiten bij de omgeving. In het geval van de Zuiddijk 1 betekent dit dat de polder open moet blijven, de bebouwing het dijklint moet volgen, er doorzichten vanaf het dijklint naar de polder moeten zijn, diversiteit in bebouwing en beplanting moet worden behouden en de bebouwing qua plaatsing, massa, uitstraling, detaillering en materiaalgebruik aan moet sluiten bij de omgeving.

Het schetsmodel ziet er als volgt uit.

**Figuur 2.4 opzet verkaveling perceel Zuiddijk 1**

In de beoogde nieuwe situatie wordt de bestaande, verouderde, bebouwing vervangen door drie vrijstaande woningen op ruime kavels. Er wordt aangesloten bij de ambities uit het provinciale gebiedsprofiel en de criteria uit de welstandsnota.

De typologie van de bebouwing, vrijstaande woningen, sluit aan op de korrelgrootte van de dijkbebouwing. De woningen worden gesitueerd aan de dijk, met een kleine voortuin. Zo sluiten ze aan op de rooilijn van de naastgelegen bebouwing aan de westzijde en wordt het smalle straatprofiel op de dijk behouden. De woningen staan vrij centraal op de kavels waardoor er meer ruimte ontstaat voor doorzichten naar het achterliggende open polderlandschap. Eén van de woningen zal ongeveer op dezelfde plek komen als de bestaande boerderijwoning, waardoor het gezicht aan het knooppunt van dijken wordt behouden.

#### *Beeldkwaliteit*

De drie nieuwe woningen krijgen elk een eigen vormgeving, waardoor de diversiteit van de lintbebouwing versterkt wordt. De woningen krijgen een heldere hoofdvorm van één tot anderhalve bouwlaag met een zadelkap of mansardekap. De kaprichtingen zijn langs de dijk of juist haaks erop, zodat wordt aangesloten bij de bebouwing in de omgeving.

De woningen krijgen een zorgvuldige detaillering die past bij de woningontwerpen en het materiaal- en kleurgebruik is ingetogen. De tuinen zullen individueel aangelegd worden, waardoor de diversiteit in de beplanting en erfafscheidingen behouden blijft.

#### *Conclusie*

Door deze stedenbouwkundige opzet worden de diversiteit en het afwisselende karakter van het dijklint en de knooppuntsnederzetting behouden, zowel wat betreft bebouwing als beplanting. Er wordt aangesloten bij de plaatselijke ruimtelijke structuren, zoals korrelgrootte, positionering en afwisseling in bebouwing. Doorzichten naar het polderlandschap worden behouden en waar mogelijk versterkt.

Alle drie de woningen ontsluiten direct aan de Zuiddijk. Het parkeren wordt volledig op eigen terrein opgelost. De opstelplekken zijn achter de voorgevel, zodat auto's zoveel mogelijk uit het zicht geparkeerd kunnen worden.

De meest oostelijke woning staat aan de kruising tussen de Zuiddijk en Gatsedijk is de vervanger van de voormalige agrarische bedrijfswoning met een inhoud van maximaal 775 m3.

De twee andere vrijstaande woningen mogen per woning conform de uitgangspunten van het geldende bestemmingsplan 'Landelijk Gebied Binnenmaas' een maximale inhoud hebben, inclusief erfbebouwing, van 650 m3 . De goothoogte bedraagt maximaal 6 m, de bouwhoogte maximaal 9 m.

# <span id="page-9-0"></span>**3. Beleidskader**

# <span id="page-9-1"></span>**3.1 Inleiding**

In dit hoofdstuk worden de hoofdlijnen beschreven van het relevante beleid van het rijk, provincie en gemeente.

# <span id="page-9-2"></span>**3.2 Rijksbeleid**

# **Structuurvisie Infrastructuur en Ruimte (2012)**

De SVIR vervangt de Nota Ruimte uit 2006. In de SVIR kiest het Rijk drie doelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijk-economische structuur van Nederland;
- Het verbeteren en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

In de SVIR wordt ten aanzien van het onderwerp 'Verstedelijkings- en landschapsbeleid' aangegeven, dat het Rijk dit overlaat aan de provincies en gemeenten. Dit bestemmingsplan heeft tot doel om de bestaande agrarische bestemming op het perceel Zuiddijk 1 te wijzigen in een woonbestemming voor drie woningen. Het plan is niet in strijd met de uitgangspunten van de SVIR.

# **Ladder voor duurzame verstedelijking (SER-ladder)**

Op 1 oktober 2012 is het Besluit ruimtelijke ordening (Bro) gewijzigd, en is 'de ladder voor duurzame verstedelijking' daaraan toegevoegd. De ladder voor duurzame verstedelijking is in de Structuurvisie Infrastructuur en Ruimte (SVIR) geïntroduceerd. Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Het Rijk wil met de introductie van de ladder vraaggerichte programmering bevorderen. De ladder beoogt een zorgvuldige afweging en transparante besluitvorming bij alle ruimtelijke en infrastructurele besluiten. De ladder is op 1 juli 2017 aangepast en vereenvoudigd.

# **Beoordeling**

Artikel 3.1.6, lid 2 van het Besluit ruimtelijke ordening bepaalt ten aanzien van de werking van de ladder, dat de ladder toegepast moet worden bij bestemmingsplannen, die een nieuwe stedelijke ontwikkeling mogelijk maken. Ingevolge artikel 1.1.1, eerste lid, van het Besluit ruimtelijke ordening wordt verstaan onder stedelijke ontwikkeling: ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.

Uit jurisprudentie blijkt dat de bouw van enkele woningen niet als een nieuwe stedelijke ontwikkeling in de zin van artikel 3.1.6, tweede lid, Besluit ruimtelijke ordening wordt beschouwd (zie ABRvS d.d. 28 juni 2017, nr. 201608869/1/R3). Om deze reden hoeft de ladder der duurzame verstedelijking in dit geval niet te worden 'afgelopen'. De beoogde ontwikkeling valt immers onder de ondergrens die is gegeven door de Afdeling (betreft: niet meer dan 11 woningen die gelet op hun afstand als één woningbouwlocatie als bedoeld in artikel 1.1.1, eerste lid, van het Bro, kunnen worden aangemerkt). Het plan voldoet dan ook aan dit onderdeel.

# <span id="page-10-0"></span>**3.3 Provinciaal beleid**

# **Omgevingsvisie en Omgevingsverordening Zuid-Holland**

De omgevingsverordening en de omgevingsvisie Zuid-Holland zijn op 1 april 2019 in werking getreden. Deze vervangen de Verordening Ruimte en de Visie Ruimte.

Het nieuwe omgevingsbeleid bestaat uit de volgende onderdelen:

*De introductie op het Omgevingsbeleid, waarin opgenomen de ruimtelijke hoofdstructuur, een overzicht van de samenhangende beleidskeuzes per provinciale beleidsopgave en de ontwikkelrichting die is opgenomen onder 'Ambities en sturing'.

*Een beschrijving van de omgevingskwaliteit van Zuid-Holland, waaronder de provinciale inzet voor het verbeteren van de ruimtelijke kwaliteit.

De provincie wil met haar Omgevingsvisie een uitnodigend perspectief bieden, zonder een beoogde eindsituatie te schetsen. Daarom omvat de Omgevingsvisie geen eindbeeld voor 2030 of 2050, maar wel ambities die voortkomen uit actuele maatschappelijke opgaven.

#### *Geen stedelijke ontwikkeling*

Nieuwe stedelijke ontwikkelingen in het gebied buiten bestaand stads- en dorpsgebied (BSD) zijn op basis van artikel 6.10 van de verordening pas mogelijk als na toepassing van de ladder voor duurzame verstedelijking blijkt dat dit binnen bestaand stads- en dorpsgebied niet mogelijk is. Zoals onder 3.2.3 is beargumenteerd, is er in onderhavig plan geen sprake van een stedelijke ontwikkeling. Het perceel Zuiddijk 1 ligt buiten bestaand stads- en dorpsgebied.

**Figuur 3.1 deel tekening bestaand stads-en dorpsgebied provincie Zuid-Holland**

In de Omgevingsverordening wordt onderscheid gemaakt in drie soorten ontwikkelingen (artikel 6.9).

#### Inpassing

In lid a is bepaald dat een ruimtelijke ontwikkeling moet passen binnen de bestaande gebiedsidentiteit, geen wijziging voorziet op structuurniveau, past bij de aard en schaal van het gebied en voldoet aan de relevante richtpunten van de kwaliteitskaart. Een voorbeeld hiervan is de uitbreiding van een agrarisch bedrijf in het buitengebied of een nieuwe woning in een lint. Bij inpassing veranderen bestaande structuren en kwaliteiten niet tot nauwelijks. De rol van de provincie is hier in principe beperkt, behalve in gebieden met bijzondere kwaliteit.

# Aanpassing

Dit betreft een ontwikkeling van relatief beperkte omvang die niet past bij de aard van het landschap, of een gebiedseigen ontwikkeling die niet past bij de schaal van het landschap.

# Transformatie

Bij transformatie gaat het om een verandering van een gebied van dusdanige aard en omvang dat er een nieuw landschap ontstaat.

In de toelichting wordt bij de omschrijving van 'inpassing' aangegeven dat dit een ontwikkeling betreft die sterk aansluit bij de bestaande identiteit en structuur van het landschap, dorp of stad. De ontwikkeling is gebiedseigen, passend bij de maat en de aard van de bestaande kenmerken van een gebied. De ontwikkeling speelt zich af op het niveau van een kavel. Een voorbeeld hiervan is de uitbreiding van een agrarisch bedrijf in het buitengebied of een woning in een lint. Bij inpassing veranderen bestaande structuren en kwaliteiten niet tot nauwelijks en wordt voldaan aan de relevante richtpunten van de provinciale kwaliteitskaart. De rol van de provincie is hier in principe beperkt, behalve in gebieden met topkwaliteit.

Hier is sprake van het toevoegen van twee woningen in het lint, daar waar altijd al bebouwing heeft gestaan. Dit kan worden gekwalificeerd als 'inpassen'. Hierna wordt ingegaan op de richtpunten van de provinciale kwaliteitskaart.

#### Kwaliteitskaart Zuid-Holland

De integrale kwaliteitskaart is opgebouwd uit vier lagen: de laag van de ondergrond, de laag van de cultuur- en natuurlandschappen, de laag van de stedelijke occupatie en de laag van de beleving. De kwaliteitskaart is uitgewerkt in een aantal specifieke richtpunten per laag. Ontwikkelingen moeten rekening houden met deze richtpunten. De kwaliteiten zijn uitgewerkt in de gebiedsprofielen.

Ten aanzien van de integrale kwaliteitskaart zijn voor het plangebied de Laag van de ondergrond, Laag van de cultuur- en natuurlandschappen en Laag van de beleving van belang, nu er bij die lagen richtpunten worden genoemd voor het gebied waar Zuiddijk 1 onderdeel van vormt. Het gaat om de volgende richtpunten:

Bij de **Laag van de ondergrond** is voor het plangebied het richtpunten 'Rivierdeltacomplex' vermeld:

#### **Rivierdeltacomplex**

Zoals overal in Zuid-Holland heeft het water en het menselijk handelen grote invloed gehad op de geomorfologie van dit deel van de provincie. Het land in de delta is vergroot door aanleg van dijken rond droogvallende gronden.

#### *Jonge zeeklei*

De gronden in het deltacomplex bestaan overwegend uit kleigronden. Dit zijn voedselrijke, draagkrachtige gronden. De deltawateren zijn onderdeel van het deltacomplex. De estuariene dynamiek is een belangrijk natuurlijk gegeven. Nauw verbonden met de deltawateren zijn de niet ingepolderde, buitendijkse kleigronden. Dit betreft de slikken, (bekade) gorzen, grienden, wilgenbossen en de uiterwaarden langs de rivieren. Het zijn natuurlijke landschappen waar ruimte is voor dynamische processen.

#### *Richtpunt:*

Ontwikkelingen dragen bij aan het behoud van ruimte voor dynamische natuurlijke processen en zoet-zoutovergangen in de Deltawateren en natuurlijke buitendijkse gebieden.

#### *Beoordeling*

De ruimtelijke ontwikkeling die in dit bestemmingsplan is opgenomen legt geen groot beslag op het zeekleigebied. De bestaande lintbebouwing in de vorm van agrarische bedrijfsbebouwing wordt vervangen door drie burgerwoningen in datzelfde lint. De waarde van het gebied en de kleigronden worden niet nadelig beïnvloed. Tussen de woningen wordt voldoende ruimte gelaten voor doorkijken naar de achterliggende gronden. Dit wordt geborgd via een in de regels opgenomen voorwaardelijke verplichting.

Bij de **Laag van de cultuur- en natuurlandschappen** is voor het plangebied het richtpunt 'Linten' vermeld:

# **Linten**

Linten zijn lineaire, aangesloten bebouwing langs wegen, waterwegen of dijken met een sterke relatie met het omliggende landschap. Ze bepalen mede de kenmerken van het landschap en zijn daarvan niet los te zien. Om die reden worden linten beschouwd als onderdeel van de tweede laag. Op kaart zijn zowel de linten buiten als binnen het stedelijk gebied aangegeven. De linten binnen het stedelijk gebied zijn met name opgenomen om de relatie met het lint in het buitengebied aan te geven.

Er kunnen verschillende typen linten onderscheiden worden.

- 1. *Dijklint*: De bebouwing staat op of tegen de dijk. Er is weinig ruimte voor nieuwe bebouwing.
- 2. *Polderlint*: De bebouwing ligt op één niveau met de omgeving. Dit biedt ruimte voor plaatselijke verbreding van het profiel door differentiatie in kaveldiepte. Er liggen hier kansen voor ontwikkeling, mits rekening wordt gehouden met de overige karakteristieken van het lint.
- 3. *Boerenervenlint* (niet opgenomen op kaart): het lint als kralensnoer van losse boerderijen met hun erven wordt in stand gehouden, verdere verdichting van dit type lint verstoort de kenmerkende openheid van het landschap en kan alleen daar waar zeer ruime doorzichten bewaard blijven. Met name kenmerkend voor droogmakerijen, zeekleipolders en ruilverkavelingslinten. Boerenerven zelf kunnen uitbreiden, onder de voorwaarde dat dit aansluit bij de karakteristieke erfindeling met een landelijke uitstraling en dient ter ondersteuning van de (verbrede) functie van het landbouwbedrijf.

# *Richtpunten:*

- Linten blijven linten als onderscheidende bebouwingsvorm in het gebied.
- Linten behouden hun lineaire karakter, waarbij de achterzijde van de bebouwing een direct contact met het landschap heeft en de voorzijde aan de openbare weg of waterloop grenst.
- Bij nieuwe ontwikkelingen zijn de huidige korrel, profiel, transparantie en respect voor historische gaafheid van een lint richtinggevend.
- Bij grootschalige ontwikkelingen blijft het lint herkenbaar als bebouwingsvorm. Dit betekent dat op gepaste afstand van het lint gebouwd wordt, waarbij het landschap, het lint en de nieuwe ontwikkeling bepalend zijn voor deze afstand. Het lint behoudt zijn eigen gezicht.

Bij de **Laag van de beleving** is voor het plangebied het richtpunt 'Natuur' vermeld. Het gaat hier overigens alleen om het deel van het plangebied waar geen bebouwing wordt opgericht en waar de bestaande agrarische bestemming wordt gehandhaafd.

# **Natuur**

Natuurgebieden in Zuid-Holland zijn te onderscheiden naar hun ligging in het landschap. Inrichting en beheer zijn dan ook gerelateerd aan het onderscheid tussen kust-, delta- en veenlandschap. Het betreft een samenhangend netwerk van unieke natuurlandschappen dat toegankelijk en beleefbaar is in evenwicht met de ecologische draagkracht ter plaatse.

# **Richtpunt:**

- Ontwikkelingen behouden of herstellen de wezenlijke natuurkenmerken en waarden van een gebied.
- Toegankelijkheid en gebruik zijn in evenwicht met de ecologische draagkracht ter plaatse.

#### *Beoordeling:*

De ruimtelijke ontwikkeling die in dit bestemmingsplan aan de orde is, betreft de vervanging van bedrijfsmatige lintbebouwing door lintbebouwing in de vorm van drie woningen. Het bestaande dijklint wordt niet aangetast, de nieuwe woningen voegen zich in dat bestaande dijklint. De situering en afmetingen sluiten daar bij aan.

#### **Gebiedsprofiel Hoeksche Waard**

Gedeputeerde Staten van Zuid-Holland hebben op 24 mei 2013 het Gebiedsprofiel Hoeksche Waard vastgesteld.

Het Gebiedsprofiel Hoeksche Waard is één van de 16 gebiedsprofielen die voor Zuid-Holland worden gemaakt. Met de introductie van deze profielen wil de provincie ruimtelijke kwaliteit als belangrijke voorwaarde stellen voor nieuwe gebiedsontwikkelingen. Het gebiedsprofiel verbeeldt en beschrijft de ruimtelijke kwaliteiten en ambities voor het landelijke gebied. Hierdoor wordt duidelijk waar rekening mee moet worden gehouden bij nieuwe ruimtelijke ingrepen.

De Hoeksche Waard is een uniek agrarisch polderlandschap en als representant van de bedijkingsgeschiedenis van Nederland ook op internationale schaal bijzonder. De schoonheid van het landschap zit in de eenvoud: een weids en open landschap waarin dorpen, dijken, polders en kreken de ingrediënten van een leesbaar landschap zijn. De landschappelijke identiteit van de Hoeksche Waard wordt sterk bepaald door de ligging in het deltagebied. Een eiland tussen de grote wateren, waar het land is gewonnen op het water.

De vruchtbare kleigronden hebben van de Hoeksche Waard een sterk landbouwgebied gemaakt. Door de rust en de ruimte is het een aantrekkelijk gebied voor recreatie, toerisme en wonen in de nabijheid van de stad.

Kwaliteiten

In samenwerking met SOHW, Waterschap Hollandse Delta en maatschappelijke organisaties, heeft de provincie Zuid-Holland de kwaliteiten in de Hoeksche Waard bepaald. De ambities in het gebiedsprofiel richten zich op:

- de herkenbaarheid van de structuur van dijken en kreken
- de openheid van de polders
- de ontwikkeling van hoogwaardige dorpsranden
- een zonering van het landschap
- het versterken van de verbindingen tussen dorp en landschap
- de verdere ontwikkeling van buitendijkse natuur

Nieuwe ontwikkelingen dienen met deze kwaliteiten rekening te houden. Uit het Gebiedsprofiel blijkt dat het hier gaat om de volgende karakteristieken 'Herkenbaar open zeekleipolderlandschap' en 'Linten blijven Linten'. Bij hetgeen hiervoor is geschreven over de richtpunten van de kwaliteitskaart is op deze karakteristieken al ingegaan.

De provincie heeft gebieden ingedeeld in drie beschermingscategorieën:

1. Beschermingscategorie 1: gebieden met topkwaliteit (bv. Natuur Netwerk Nederland, Natura2000 en cultuurhistorische kroonjuwelen). Ruimtelijke ontwikkelingen in gebieden met beschermingscategorie 1 zijn in beginsel alleen mogelijk voor zover ze bijdragen aan het behoud of de ontwikkeling van de specifieke waarden.

2. Beschermingscategorie 2: gebieden met bijzondere kwaliteit (weidevogelgebieden buiten NNN, groene buffers, graslanden in Bollenstreek en openbare recreatiegebieden). Ruimtelijke ontwikkelingen in deze gebieden zijn mogelijk, maar met inachtneming van het instandhouden van de specifieke waarden.

- 3. Beschermingscategorie 3: overige gebieden.
Het perceel Zuiddijk 1 ligt in gebied met beschermingscategorie 3. De bouw van de woningen verstoort daarmee geen waardevol gebied. Het perceel grenst wel aan gebied met beschermingscategorie 1 (Oudeland van Strijen). De afbraak van de agrarische bedrijfsbebouwing en het daarvoor in de plaats bouwen van drie woningen heeft geen negatieve invloed op dat naastgelegen waardevolle gebied. De bedrijfsactiviteiten, met daarbij behorende milieubelastende effecten, verdwijnen. Woongebruik is minder belastend voor een omgeving dan agrarisch bedrijfsmatig gebruik.

**Figuur 3.2 deel kaart 'bescherming categorieën ruimtelijke kwaliteit' provincie Zuid-Holland**

#### Conclusie

Aan alle voorwaarden wordt voldaan zodat het provinciale beleid de voorgestane ontwikkeling niet in de weg staat.

# <span id="page-16-0"></span>**3.4 Gemeentelijk beleid**

# **3.4.1 Omgevingsvisie Hoeksche Waard**

De Omgevingsvisie is door de gemeenteraad van Hoeksche Waard op 17 december 2019 vastgesteld. In de Omgevingsvisie is er voor gekozen een uitnodiging te doen aan de samenleving om bij te dragen aan de Hoeksche Waard. Het accent is gelegd op wat de Hoeksche Waard wil; niet op wat niet mag. Of in Omgevingswet termen: 'Ja mits', in plaats van 'Nee, tenzij'. Het gaat dus om een gewenste koers, niet om een alomvattend beleid.

Het is niet nodig gevonden om nu al alle aspecten die in het Omgevingsplan worden uitgewerkt te benoemen. Alle beleidsaspecten opnemen zou ten koste gaan van het karakter van de visie: gericht op inspireren en uitnodigen.

- De Omgevingsvisie richt zich op de gewenste koers van de gemeente.
- De Programmaplannen richten zich er op hoe daar te komen.
- Het Omgevingsplan geeft aan binnen welke regels dit gaat gebeuren.

In de Omgevingsvisie is o.a. aangegeven dat er gestreefd wordt naar een krachtige en vitale participatiesamenleving waarin inwoners zelfbewust en in samenwerking met maatschappelijke organisaties en de gemeente regie voeren op het eigen bestaan, waarin voldoende vangnetten zijn ingericht en waarin preventie een grote rol speelt. Inzet is dat er voor alle inwoners een duurzaam veilige en gezonde fysieke leefomgeving en een goede omgevingskwaliteit aanwezig is.

Partijen worden uitgenodigd om vooral zelf met concrete uitwerkingen te komen.

Het plan tot het saneren van de bedrijfsgebouwen en de agrarische bedrijfswoning aan de Zuiddijk 1 in Maasdam en het daarvoor in de plaats bouwen van 3 woningen leidt tot een verbetering van de omgevingskwaliteit in het buitengebied van de gemeente Hoeksche Waard. Daarnaast is de bouw van de woningen aan de Zuiddijk 1 in Maasdam, mede gezien de wijze van landschappelijke inpassing er van, ook uit oogpunt van de handhaving van voldoende omgevingskwaliteit aanvaardbaar. Daarmee is het plan in overeenstemming met de Omgevingsvisie.

#### **3.4.2 Bestemmingsplan Landelijk Gebied Binnenmaas**

 Het perceel Zuiddijk 1 te Maasdam is opgenomen in het bestemmingsplan Landelijk Gebied Binnenmaas. De gemeenteraad van de toenmalige gemeente Binnenmaas heeft het bestemmingsplan op 12 december 2013 vastgesteld. Uit de verbeelding blijkt dat de gronden de bestemming ´Agrarisch met waarden´ hebben.

Daarnaast is een archeologische dubbelbestemming op het perceel van toepassing. Voor de grond waar de woningen worden gebouwd geldt de dubbelbestemming 'Waarde – Archeologische verwachting middelhoog 2'.

|           | 日 Landelijk Gebied Binnenmaas                                       |
|-----------|---------------------------------------------------------------------|
|           | planstatus = : vastgesteld 2013-12-24 = + +                         |
|           | + NL.IMRO.0585.BPLGBINNENMAAS-VG01-<br>identificatie                |
| + ++++    | type plan+<br>: bestemmingsplan -                                   |
| +++++     | naam overheid : Gemeente Binnenmaas                                 |
| x++++++++ | : o NL.IMRO.0585.BPLGBINNENMAAS-VG01.dwg<br>ondergrond              |
| ++++++    | IMRO-versie<br>: IMRO2008                                           |
|           |                                                                     |
|           | Zoom naar het hele plan                                             |
|           |                                                                     |
| D         | Detailinformatie locatie                                            |
|           | enkelbestemming Agrarisch                                           |
|           | Bestemd voor: agrarisch                                             |
|           | 0 Dubbelbestemming Waarde - Archeologische verwachting middelhoog 2 |
|           |                                                                     |
|           | Bestemd voor: waarde                                                |
|           | Bouwvlak bouwvlak                                                   |
|           | a bekendmaking van dit plan V                                       |
|           | Bekendmaking in Staatscourant                                       |
|           |                                                                     |

**Figuur 3.3: deel verbeelding bestemmingsplan Landelijk Gebied Binnenmaas**

#### **3.4.3 Bestemmingsplan 'Buitengebied' (vm gemeente Strijen)**

Het zuidelijke deel van het plangebied is opgenomen in het bestemmingsplan 'Buitengebied'. De gemeenteraad van de toenmalige gemeente Strijen heeft het bestemmingsplan op 25 mei 2010 vastgesteld. Uit de verbeelding blijkt dat de gronden de bestemming ´Agrarisch met waarden – Natuur en landschapswaarden´. Op deze grond is een agrarisch bouwvlak aanwezig.

Daarnaast is een archeologische dubbelbestemming op het perceel van toepassing. Voor de grond waar de woningen worden gebouwd geldt de dubbelbestemming 'Waarde – Archeologie'

|                                                  | Gerelateerde plannen (7)                                                      |  |
|--------------------------------------------------|-------------------------------------------------------------------------------|--|
|                                                  | Plekinfo                                                                      |  |
|                                                  | enkelbestemming:<br>Agrarisch met waarden -<br>Natuur en<br>landschapswaarden |  |
|                                                  | dubbelbestemming:<br>Waarde - Archeologie                                     |  |
|                                                  | bouwvlak                                                                      |  |
| ++<br>++<br>+ +<br>+ +<br>+ + + +<br>+ + + + + + | functieaanduiding:<br>bedrijfswoning uitgesloten                              |  |

**Figuur 3.4: deel verbeelding bestemmingsplan 'Buitengebied'**

Het agrarisch bouwvlak wordt van deze locatie verwijderd.

#### **3.4.3 Ruimtelijke- en beeldkwaliteit**

Deze beeldkwaliteitsparagraaf geeft de uitgangspunten voor het te ontwikkelen stedenbouwkundig en architectonisch ontwerp aan. Het is daarbij een op locatie en situatie afgestemd referentiekader voor de architectonische en stedenbouwkundige vormgeving en voor de inrichting van de buitenruimte. Hierbij wordt tevens verwezen naar paragraaf 2.5 en de daarbij behorende stedenbouwkundige schets met toelichting (Wissing, oktober 2019).

# **Inventarisatie**

Het plangebied ligt ten zuiden van de kern Maasdam in een opwaspolder van de Hoeksche Waard. De locatie ligt in het woonlint Cillaarshoek. De nieuwe woningen zullen een ruime groene kavel om zich heen hebben, waarbij langs de nieuwe woningen ruime zichtlijnen komen naar de achterliggende polder. Voor de architectuur dient er aangesloten worden op de architectuur van de polder. Dat betekent niet hoger dan twee lagen met kap, traditioneel materiaalgebruik en gedekte kleuren. De stedenbouwkundige schets die als bijlage bij deze toelichting is gevoegd laat zien welke woonbebouwing er kan worden gerealiseerd.

Op de locatie verdwijnt alle agrarische bedrijfsbebouwing. Dit levert een aanzienlijke ruimtelijke kwaliteitswinst op. Per saldo verbetert hiermee de ruimtelijke kwaliteit van het buitengebied van Hoeksche Waard.

# <span id="page-19-0"></span>**4. Omgevingsaspecten.**

# <span id="page-19-1"></span>**4.1 Inleiding**

In dit hoofdstuk zullen de verschillende omgevingsaspecten nader worden beschreven en toegelicht.

# **4.2 Verkeer/parkeren**

#### *Ontsluiting*

De woningen komen direct aan de Zuiddijk. Bij een woning kan worden uitgegaan van een aantal verkeersbewegingen per auto per etmaal van circa 7, derhalve in totaal 21 vervoersbewegingen per etmaal. Dit is vergelijkbaar met het aantal verkeersbewegingen dat het voormalige agrarische bedrijf ter plaatse genereerde. De Zuiddijk is voldoende gedimensioneerd om dit te verwerken.

#### *Parkeren*

Voor de berekening van het vereist aantal parkeerplaatsen voor onderhavig bouwplan is uitgegaan van de parkeernormen van het CROW (Toekomstbestendig parkeren, uitgave nr. 381). Het plangebied is te categoriseren als 'buitengebied'. De bijbehorende norm is dat er tussen de 2,0 en 2,8 parkeerplaatsen per vrijstaande koopwoning. Daarvan uitgaande dient het plan te voorzien in 3 parkeerplaatsen (afronding naar boven). Op eigen terrein is voldoende ruimte aanwezig voor het parkeren van minimaal 3 auto's. De parkeernorm is in de regels vastgelegd..

#### <span id="page-19-2"></span>**4.3. Flora en fauna**

De Wet natuurbescherming is per 1 januari 2017 in werking getreden. Het nieuwe wettelijke stelsel vervangt de Natuurbeschermingswet 1998, de Flora- en faunawet en de Boswet en de daarop gebaseerde uitvoeringsregelgeving.

Op basis van deze wet is het van belang bij de ruimtelijke planvorming vooraf te onderzoeken of en welke dier- en plantensoorten er voorkomen, wat hun beschermingsstatus is en wat de effecten zijn van de ingreep op het voortbestaan van de gevonden soorten. Het gebied vormt geen onderdeel van de provinciaal ecologische hoofdstructuur. Er is geen sprake van een ecologische verbindingszone dan wel een recreatiegebied of een natuurgebied.

Ten einde een beeld te krijgen van eventueel aanwezige natuurwaarden is een quick scan Flora en Fauna uitgevoerd (Elzerman Ecologisch Advies, 20 september 2018, nr. 2018- N24). Uit het onderzoek blijkt, dat er geen natuurwaarden geschaad worden, dit behoudens de huismus en vleermuizen. Om die reden is vervolgonderzoek ingesteld naar de huismus en vleermuizen (Bureau Stadsnatuur, september 2019, nr. 1999).

Uit het vervolgonderzoek blijkt, dat er binnen het plangebied drie nesten zijn van huismussen onder de dakpannen van de woonboerderij. Er moeten beschermingsmaatregelen worden getroffen, bijvoorbeeld door het creëren van nestgelegenheid elders op het perceel. Voor het aantasten en verwijderen van de jaarrond beschermde nestplaatsen van huismussen is ontheffing aangevraagd op grond van de Wet natuurbescherming. Vleermuizen worden niet geschaad door het uitvoeren van het bouwplan.

Overigens moet bij de uitvoering van de werkzaamheden rekening gehouden worden met de in de Wet natuurbescherming opgenomen Algemene Zorgplicht (Art. 2). De zorgplicht houdt in dat schadelijke effecten aan planten en dieren door menselijk handelen tot een minimum beperkt moeten worden. Deze wettelijke verplichting geldt voor alle flora en fauna in Nederland ongeacht de beschermde status.

#### *Stikstof*

Vanwege recente jurisprudentie moet er ook aandacht worden besteed aan de vraag, of bij een ruimtelijke ontwikkeling er sprake zal zijn van een toename van stikstofdepositie in een Natura 2000 gebied. In en rondom de gemeente Hoeksche Waard liggen de Natura 2000 gebieden Haringvliet, Hollands Diep, Oudeland van Strijen en Oude Maas. Deze Natura 2000-gebieden zijn niet stikstofgevoelig. Op enige afstand liggen de Biesbosch en Krammer-Volkerak. Die gebieden zijn wel stikstofgevoelig.

Het plangebied ligt op meer dan 13 km van het Natura 2000 gebied Krammer-Volkerak en op meer dan 8 km van de Biesbosch. Het gaat derhalve om een grotere afstand van het plangebied ten opzichte van genoemde Natura2000 gebieden.

Inmiddels blijkt, dat bij de bouw van niet meer dan 5 woningen, op een afstand van meer dan 3,5 km van stikstofgevoelig Natura2000 gebieden, er geen sprake zal zijn van toename van stikstofdepositie in die gebieden. Conclusie is, dat er geen frictie ontstaat met de natuurwetgeving op het terrein van stikstofdepositie.

Uit oogpunt van de Wet natuurbescherming is het plan uitvoerbaar.

#### **4.4 Archeologische waarden en cultuurhistorie.**

#### *Archeologie*

De bescherming van het archeologische erfgoed in de bodem en de inbedding ervan in de ruimtelijke ordening is het onderwerp van het Europese Verdrag van Valetta (Malta, 1992). Nederland heeft dit Verdrag ondertekend en goedgekeurd. Sinds 1 september 2007 is de Wet Archeologische Monumentenzorg als onderdeel van de Monumentenwet van kracht. De bescherming van het archeologische erfgoed is een taak van de gemeente geworden. Er dient binnen bestemmingsplannen en bij ruimtelijke onderbouwingen als de onderhavige, aandacht te worden besteed aan archeologische aspecten.

Uit het geldende bestemmingplan Landelijk Gebied Binnenmaas blijkt dat voor het plangebied aan de Zuiddijk een middelhoge verwachting geldt voor de aanwezigheid van archeologische waarden.

Bij bodemingrepen waarbij er over een grotere oppervlakte dan 500 m2 grondroerende werkzaamheden worden uitgevoerd, moet archeologisch onderzoek worden uitgevoerd. De totale oppervlakte aan bebouwing voor drie woningen zal circa 500 m2 zijn. In het verleden is de grond al zodanig geroerd van wege de bouw van de agrarische bedrijfsbebouwing, dat eventueel aanwezige agrarische waarden al verstoord zouden zijn. Om deze reden is geen archeologisch onderzoek vereist. De archeologische dubbelbestemmingen op het plangebied wordt gehandhaafd.

Op het gedeelte van het plangebied van de voormalige gemeente Strijen wordt alleen de aanwezige romneyloods verwijderd, maar daar worden geen nieuwe gebouwen opgericht.

#### *Cultuurhistorie*

Er zijn geen cultuurhistorische waarden aanwezig op het perceel. Het perceel valt ook niet binnen een molenbiotoop.

#### *Conclusie*

Dit betekent dat dit onderdeel de planvorming niet in de weg staat.

#### <span id="page-21-0"></span>**4.5 Waterhuishouding**

De watertoets ten behoeve de voorgestane ontwikkeling wordt uitgevoerd om inzicht te krijgen in de waterhuishoudkundige consequenties van het plan en het vaststellen van eventuele mitigerende of compenserende maatregelen.

#### **Waterbeheerprogramma 2016-2021**

Vanaf 2016 is er een nieuw waterbeheer programma van kracht. Het programma bestaat uit een statisch en een dynamisch deel. Het statisch deel bevat de doelen die het waterschap wil bereiken, zowel op de lange termijn als voor de planperiode. Het dynamisch deel bevat de maatregelen die nodig zijn om de doelen uit het statisch deel te realiseren.

Het plan bevat doelen en maatregelen voor de thema's Calamiteitenzorg, Water en Ruimte, Waterveiligheid, Voldoende Water, Schoon water en Waterketen. Voor het thema water en ruimte is de nadere uitwerking van de deltabeslissing ruimtelijke adaptatie de belangrijkste ontwikkeling. Hierbij wordt uitgegaan van meerlaagse veiligheid: preventie (laag 1), ruimtelijke

inrichting (laag 2) en crisisbeheersing (laag 3). Voor Hollandse Delta ligt de nadruk op de eerste laag: een overstroming voorkomen door middel van (primaire) waterkeringen. Voor de tweede laag is als doel geformuleerd dat de ruimtelijke inrichting bijdraagt aan het beperken van de gevolgen van een overstroming.

Uit het oogpunt van waterkwaliteit moet schoon hemelwater bij voorkeur worden afgekoppeld en direct worden geloosd op oppervlaktewater. Dit vermindert de vuiluitworp uit het gemengde rioolstelsel en verlaagt de hydraulische belasting van de afvalwaterzuivering.

#### **Watergang**

Het plangebied grenst aan enkele sloten. Voor het onderhoud van deze sloten blijft voldoende vrije ruimte beschikbaar, nu aan de zuidzijde van de sloot geen bebouwing aanwezig zal zijn.

### **Waterveiligheid**

Het plan wordt niet gerealiseerd buiten de beschermingszone van een waterkering, de Zuiddijk heeft geen specifieke beschermingszone.

#### *Voldoende water - wateroverlast*

Het watersysteem van het Waterschap wordt niet aangetast door het bouwplan. Er is ter plaatse ook geen sprake van wateroverlast. Uit de 'Nota toetsingskaders en beleidsregels voor het watersysteem 2014'van het Waterschap blijkt dat 10 % van de toename van het verhard oppervlak moet worden gecompenseerd in open water.

In buitenstedelijk gebied geldt die eis pas bij een toename van verharding van 1.500 m2, in stedelijk gebied bij een toename van 500 m2. De verharde oppervlakte op het perceel zal afnemen vanwege de sanering van alle agrarische bedrijfsbebouwing. Het realiseren van compenserend water is om die reden niet vereist.

# *Schoon water*

De woningen worden aangesloten op de bestaande riolering. Het hemelwater zal worden afgekoppeld en worden geloosd op aanwezig open water. Met het oog op de waterkwaliteit van het te lozen hemelwater geldt dat ook de daken van de woningen worden uitgevoerd in niet-uitlogende materialen.

# **Wegen**

Het Waterschap Hollandse Delta is beheerder van de Zuiddijk. De woningen worden ontsloten op de Zuiddijk.

# *Conclusie*

Het bouwplan is in overeenstemming met de geldende normen en beleidsuitgangspunten van het aspect 'water'.

# <span id="page-22-0"></span>**4.6 Milieuzonering**

Ter bepaling van de mogelijkheid om milieubelastende bestemmingen te realiseren in de nabijheid van milieugevoelige bestemmingen, zoals woningen, wordt gebruik gemaakt van de systematiek van milieuzonering. In de publicatie 'Bedrijven en milieuzonering' van de Vereniging van Nederlandse Gemeenten (VNG) is één en ander nader beschreven en uitgewerkt. In deze VNG-publicatie is ook een Staat van Bedrijfsactiviteiten opgenomen, waarbij per type bedrijf wordt aangegeven welke afstanden tussen milieugevoelige en milieubelastende bestemmingen moet worden aangehouden. Zo ontstaat een zone rond een perceel met een bedrijfsbestemming waar in principe geen milieugevoelige bestemmingen zijn toegestaan. Op deze wijze wordt geborgd dat er geen onaanvaardbare milieuoverlast voor milieugevoelige bestemmingen aan de orde zal zijn.

Woningen zijn milieugevoelige objecten. Uit dien hoofde wordt bij de voorbereiding van het bestemmingsplan bezien of de woningen worden gesitueerd in de milieuzone van omliggende milieubelastende functies.

#### Onderzoek

In de nabijheid van het plangebied zijn geen bedrijven aanwezig wiens milieuzone zich uitstrekt tot over het plangebied. Ten oosten van het plangebied is een horecabedrijf (café/pension) aanwezig. Volgens genoemde VNG-publicatie heeft een dergelijk horecabedrijf een milieuzone van 10 m (SBI-2008: 5510 en 563). De woningen komen op grotere afstand dan deze 10 m. Ten noorden is een administratiekantoor aanwezig op het adres Zuiddijk 2. De afstand van het kantoor tot het plangebied is circa 40 m. Een kantoor zoals hier aan de orde heeft een richtafstand van 10 m (SBI-2008: 63). Ten zuidoosten is op het perceel Keizersdijk 163 op een afstand van circa 70 m een agrarische bestemming aanwezig dit in relatie tot het voorheen ter plaatse gevestigde agrarisch akkerbouwbedrijf. Dergelijke bedrijven hebben een richtafstand van 30 m (SBI 2008: 011)

Uit oogpunt van milieuzonering voldoet het plan aan de daarvoor geldende uitgangspunten.

# <span id="page-23-0"></span>**4.7 Geluid**

Bij ruimtelijke ontwikkelingen moet inzicht worden geboden in de aanvaardbaarheid van de ontwikkeling vanuit akoestisch oogpunt. Het geluidsaspect is relevant in relatie tot industrielawaai, wegverkeerslawaai en/of spoorweglawaai. Toetsingskader is de Wet geluidhinder en enkele uitvoeringsbesluiten.

#### **Industrie en/of spoorweglawaai**

Het plangebied valt niet binnen een zone voor industrie- en/of spoorweglawaai.

#### **Wegverkeerslawaai**

Wettelijk kader: Voor woningbouw binnen de zone van een weg dient een akoestisch onderzoek te worden overgelegd.

#### **Beoordeling**

Het bouwperceel heeft blijkens de gemeentelijke geluidskaart 2020 een lagere geluidsbelasting van wegverkeerslawaai dan 43 dB.

**Figuur 4.1 deel kaart wegverkeerslawaai 2020**

Gelet op die lage geluidsbelasting is er geen aanleiding om specifiek akoestisch onderzoek uit te voeren.

#### **Spoorweg- en/of industrielawaai**

Het perceel Zuiddijk 1 te Maasdam ligt niet in een geluidzone van een gezoneerd industrieterrein dan wel nabij een spoorweg.

#### **Conclusie**

De plannen zijn uit oogpunt van geluid realiseerbaar.

#### <span id="page-24-0"></span>**4.8 Bodem**

In de Woningwet is bepaald dat door de gemeenteraad in de bouwverordening regels moeten worden opgenomen om het bouwen op verontreinigde bodem te voorkomen.

Deze regels hebben onder andere betrekking op het uitvoeren van een (bodem)onderzoek naar de aard en schaal van de verontreiniging van de bodem.

Ook is bepaald dat het college van burgemeester en wethouders (B en W) een beslissing op een aanvraag om omgevingsvergunning moeten aanhouden als blijkt dat de bodem is verontreinigd dan wel het vermoeden bestaat dat er sprake is van ernstige verontreiniging. Uit artikel 3.1.6, lid 1 sub f van het Besluit ruimtelijke ordening (Bro) vloeit voort dat bij ruimtelijke besluiten inzicht verkregen moet worden over de uitvoerbaarheid van het plan. Dit betekent dat er onder andere inzicht verkregen moet worden in de noodzakelijke financiële investering van een (mogelijk noodzakelijke) bodemsanering.

Er is verkennend bodem- en asbestonderzoek uitgevoerd (Inventerra, 1 maart 2018, nr. 17-2442-R01JV). Uit de uitkomst van dit onderzoek blijkt er bij twee boringen 102 en 103 de interventiewaarde en de tussenwaarde voor lood zijn overschreden.

Er is aanvullend onderzoek verricht naar de omvang van die verontreiniging en de eventueel aanwezige noodzaak tot sanering (Inventerra, 25 februari 2020, nr. 19-2440- R01JV). De Omgevingsdienst Zuid-Holland-Zuid (OZHZ) heeft het bodemrapport getoetst en heeft het volgende geconcludeerd:

'De bodemonderzoeken zijn naar behoren en conform de NEN-5740/NEN-5707/NTA-5755 richtlijnen uitgevoerd. Op grond van de resultaten vormt de kwaliteit van de bodem geen bezwaar voor de geplande bestemmingsplanwijziging.'

Daarbij heeft OZHZ nog aangegeven, dat er wel sprake is van een licht tot matige loodverontreiniging. Er is geen saneringsplicht. OZHZ adviseert wel om de loodverontreining -ondanks dat daartoe geen verplichting is- te verwijderen. Dit om gezondheidsrisico's te voorkomen.

Er wordt nog bezien of deze grond inderdaad wordt verwijderd.

Voor het bestemmingsplan is thans al wel voldoende inzicht in de bodemsituatie.

De conclusie is dat de grond geschikt is om te worden gebruikt overeenkomstig de woonbestemming.

# <span id="page-25-0"></span>**4.9 Geur.**

Geurhinder heeft een negatieve invloed op de kwaliteit van de leefomgeving. Geurhinder is tevens een belemmerende factor voor ruimtelijke ontwikkelingen. Voor geurbeleid zijn de Nederlandse EmissieRichtlijn voor geur relevant. Deze komen aan de orde bij geurbelastende activiteiten in de nabijheid van de aan de orde zijnde ruimtelijke ontwikkeling.

Het perceel bevindt zich niet binnen een geur- en/of stankcirkel, waardoor het aspect geur/stank geen belemmeringen oplevert voor de realisering van het bouwplan.

#### <span id="page-25-1"></span>**4.10 Luchtkwaliteit**

In hoofdstuk 5 van de Wet milieubeheer is de regelgeving met betrekking tot luchtkwaliteit vastgelegd. In artikel 5.16 is vastgelegd dat bestuursorganen bevoegdheden, zoals het vaststellen van een bestemmingsplan of het nemen van een projectbesluit, mogen uitoefenen wanneer sprake is van één van de volgende gevallen:

- a. Er is geen sprake is van een (dreigende) overschrijding van de grenswaarden.
- b. De concentratie van de desbetreffende stoffen in de buitenlucht verbetert of blijft ten minste gelijk.
- c. Het plan draagt 'niet in betekenende mate' bij aan de concentratie van de desbetreffende stoffen in de buitenlucht.
- d. De ontwikkeling is opgenomen in een vastgesteld programma, zoals het Nationaal Samenwerkingsprogramma Luchtkwaliteit (NSL).

Een nadere uitwerking van de regelgeving met betrekking tot het begrip 'niet in betekende mate' is vastgelegd in het 'Besluit niet in betekende mate bijdragen (luchtkwaliteitseisen)' en de 'Regeling niet in betekenende mate bijdragen luchtkwaliteitseisen)'. Voor ontwikkelingen die 'niet in betekenende mate' bijdragen aan de luchtverontreiniging hoeft niet te worden getoetst aan de grenswaarden. In de Regeling zijn categorieën van gevallen benoemd die in ieder geval als 'niet in betekenende mate' worden aangemerkt en waarvoor toetsing aan de grenswaarden dus zonder meer achterwege kan blijven. Er is blijkens deze regeling geen onderzoek nodig voor 'woningbouwlocaties, indien een dergelijke locatie, in geval van één ontsluitingsweg, netto niet meer dan 1.500 nieuwe woningen omvat, dan wel, in geval van twee ontsluitingswegen met een gelijkmatige verkeersverdeling, netto niet meer dan 3.000 woningen omvat'.

Voorheen werd het perceel gebruikt voor agrarisch bedrijfsmatige doeleinden. Daarvoor in de plaats komen drie woningen met circa 7 vervoersbewegingen per etmaal van en naar elke woning. Er kan worden geconcludeerd dat deze ontwikkeling niet in betekenende mate bijdraagt aan de luchtkwaliteit.

#### **Heersende luchtkwaliteit**

Voor de volledigheid is uit oogpunt van goede ruimtelijke ordening ook de heersende luchtkwaliteit in ogenschouw te nemen. Op basis van de landelijk beschikbare GCNwaarden (Grootschalige Concentratiekaarten Nederland) kan gesteld worden dat de jaargemiddelde achtergrondconcentratie voor stikstofdioxide 16,4 (2016, gebaseerd op gegevens gcn 2016) microgram per kubieke meter lucht bedraagt en voor fijn stof pm 10 is dit 16,28 (2016, gebaseerd op gcn 2016) microgram per kubieke meter en voor fijn stof pm 2,5 is dit 9,6 (2016, gebaseerd op gen 2016). Hieruit kan geconcludeerd worden dat de luchtconcentraties ruim voldoen aan de normering Wet milieubeheer onderdeel luchtkwaliteit (grenswaarde voor stikstofdioxide en fijn stof bedragen 40 microgram per kubieke meter).

#### *Conclusie*

De voorgenomen ontwikkeling betreft de realisatie van drie woningen. Gezien dit beperkte omvang van het plan behoeft er geen specifiek luchtkwaliteitsonderzoek te worden uitgevoerd. Uit het oogpunt van luchtkwaliteit worden geen belemmeringen ondervonden.

### <span id="page-26-0"></span>**4.11 Externe veiligheid**

Op 27 oktober 2004 is het Besluit externe veiligheid inrichtingen milieubeheer (BEVI) van kracht geworden.

In overeenstemming met artikel 5 van dit BEVI dient bij een besluit in het kader van de Wet ruimtelijke ordening (Wro) onderzocht te worden in hoeverre er sprake is van aanwezigheid van risicovolle inrichtingen in de nabijheid van de locatie waarop het Wro besluit betrekking heeft. Tevens dienen de risicocontour voor het plaatsgebonden risico (PR 10-6 contour) en het groepsrisico (GR) met de eventuele toename hiervan berekend te worden. Het GR dient in de toelichting op het besluit te worden verantwoord.

Daarnaast zijn het Besluit externe veiligheid transportroutes (Bevt) en het Besluit externe veiligheid buisleidingen (Bevb) van belang. Het Bevb regelt de taken en verantwoordelijkheden van de leidingexploitant en de gemeenten, het Bevt ziet toe op veiligheidsaspecten van transportroutes.

Uit de risicokaart Nederland blijkt dat er, behoudens de hierna behandelde gevallen, geen risicovolle inrichtingen of -leidingen aanwezig zijn nabij het perceel Zuiddijk 1.

**Figuur 4.3: deel risicokaart Nederland**

Op circa 380 m ten zuiden van het plangebied loopt een ethyleenoxideleiding van Shell Nederland. Het plangebied valt niet binnen de Plaatsgebonden risicozone van deze leiding, maar ligt wel binnen het invloedsgebied van de ethyleenoxideleiding, maar buiten de zone van 100 % letaliteit.

Voor de volledigheid wordt er op gewezen dat het plangebied in het invloedsgebied van Shell Nederland Chemie (Shell Moerdijk) valt. De afstand van het plangebied tot Shell Moerdijk is circa 9,5 km. Het bouwplan heeft echter geen tot nagenoeg geen invloed op het groepsrisico.

Voor zowel de ethyleenoxideleiding als voor Shell Nederland Chemie is een beperkte verantwoording van het groepsrisico vereist.

Het aantal personen dat in het plangebied zal verblijven is beperkt. Er worden drie vrijstaande woningen gebouwd met voldoende ontvluchtingsmogelijkheden. Het plangebied kent vluchtmogelijkheden en de bewoners zijn zelfredzaam c.q. kunnen vanuit zorgoogpunt geholpen worden bij eventuele evacuatie.

Vanuit oogpunt van externe veiligheid kan het bestemmingsplan als aanvaardbaar worden bestempeld.

#### **4.12 Kabels en leidingen**

Binnen of langs het plangebied liggen diverse kabels en leidingen, zoals elektriciteit, telefoon en kabeltelevisie. Er zijn geen kabels of leidingen aanwezig die een specifieke bescherming hebben in het bestemmingsplan, het gaat om 'gewone' leidingen waar bij de uitvoering van een eventueel bouwplan rekening mee wordt gehouden.

# **4.13 Milieueffectrappportage**

Het plan maakt ontwikkelingen mogelijk die vallen onder categorie D11.2 van het Besluit m.e.r. Een m.e.r. beoordeling is in dat geval op basis van de Wet milieubeheer verplicht. In dit plan is al ingegaan op de verschillende onderdelen. Echter hieronder motiveren wij nogmaals dat er geen belangrijke nadelige milieugevolgen ten gevolge van het plan optreden een en ander overeenkomstig de criteria genoemd in Bijlage III van de Europese m.e.r.-richtlijn.

# **1. Kenmerken van de projecten**

Bij de kenmerken van de projecten moet in het bijzonder in overweging worden genomen:

- De omvang van het project betreft de sloop van een bedrijfsgebouw en herbouw van 3 woningen.
- Het gebruik van natuurlijke hulpbronnen betreft het afvoeren van hemelwater in de nabij gelegen watergang, er worden geen uitlogende materialen gebruikt.
- De productie van afvalstoffen is niet aanwezig. Huishoudelijk afvalwater wordt via de riolering afgevoerd.
- Er is geen sprake van verontreiniging en hinder. Verwezen wordt naar onderdeel bedrijven en milieuzonering onder 4.6.
- Er is geen risico van zware ongevallen en/of rampen, waaronder rampen door klimaatverandering. Verwezen wordt naar het onderdeel externe veiligheid zoals beschreven onder 4.11.
- Er zijn geen risico's voor de menselijke gezondheid. Verwezen wordt naar het onderdeel externe veiligheid, zoals beschreven onder 4.11.

# **2. Plaats van het project**

Bij de mate van kwetsbaarheid van het milieu in de gebieden waarop de projecten van invloed kunnen zijn moet in het bijzonder in overweging worden genomen:

- Het bestaande grondgebruik betreft een bedrijf.
- Het gebied ligt niet in een beschermingszone, ligt binnen het bestaand stedelijk gebied en is een herontwikkeling passend bij het bestaande gebied ter plaatse.
- Het gebied heeft geen hoge bevolkingsdichtheid. Het gebied heeft archeologisch gezien een middelhoge verwachting, de ingreep is zodanig dat geen archeologisch onderzoek behoeft te worden uitgevoerd. Verwezen wordt naar paragraaf 4.4.
- Het dichtstbijzijnde Natura 2000 gebied, te weten 'Oudeland Strijen' ligt direct ten zuiden van het plangebied. De beëindiging van het agrarisch bedrijf heeft tot gevolg dat er geen bedrijfsactiviteiten en daaraan gerelateerde verkeersbewegingen meer zullen plaatsvinden. De drie woningen hebben geen nadelig effect op h et Natura 2000 gebied..

#### **3. Kenmerken van het potentiële effect**

Gezien de beperkte omvang van het project zijn er geen potentiële aanzienlijke effecten te verwachten. Dit is ook beschreven in hoofdstuk 4 van deze toelichting.

Op basis van de bovenstaande zal de gemeenteraad voorafgaand aan de ter inzage legging van het ontwerpbestemmingsplan een besluit nemen omtrent het ontbreken van de noodzaak om een milieueffectrapport op te stellen.

# **5. Juridische toetsing.**

# <span id="page-30-0"></span>**5.1 Juridische planopzet.**

Op grond van de Wet ruimtelijke ordening (Wro) en het Besluit ruimtelijke ordening (Bro) is het verplicht bestemmingsplannen geheel digitaal op te stellen en vast te stellen.

Het bestemmingsplan is opgesteld aan de hand van de Standaard Vergelijkbare Bestemmingsplannen 2012 (SVBP 2012).

# <span id="page-30-1"></span>**5.2 Bestemmingswijzer.**

#### 5.2.1 Inleidende bepalingen.

De artikelen 1 en 2 bevatten de algemene regels zoals de begripsbepalingen en de wijze van meten.

#### 5.2.2. Bestemmingsregels (hoofdstuk 2)

Binnen het plangebied worden de bestemming 'Agrarisch met waarden – Natuur- en landschapswaarden' en 'Wonen – Linten en bebouwingsconcentraties' gelegd. In de regels bij die bestemming worden de bouwregels en de gebruiksmogelijkheden geregeld. De woningen mogen een maximale inhoud hebben van 650 m3, behoudens de woning die de agrarische bedrijfswoning vervangt, die mag een inhoud hebben van 775 m3.

Er is een voorwaardelijke verplichting opgenomen, die bepaalt dat de nieuwe woningen pas mogen worden gebouwd, als alle bestaande agrarische bebouwing binnen het plangebied is afgebroken. Ten aanzien van de romneyloods is daarbij bepaald, dat deze moet worden afgebroken voordat de woningen bewoond gaan worden. Deze romneyloods wordt namelijk benut voor de opslag van eigen materialen gedurende de bouw van de woningen.

Daarnaast is op het perceel de dubbelbestemming 'Waarde-Archeologische verwachting middelhoog 2' ter bescherming van de aanwezige archeologische waarden van toepassing.

# 5.2.3 Algemene bepalingen.

De Anti-dubbeltelregel en de overgangsregels zijn overgenomen uit het Bro. Daarnaast is een artikel opgenomen voor de titel van het plan, voor toegelaten overschrijdingen, algemene afwijkingsbepalingen en aanvullende werking van de bouwverordening.

### <span id="page-30-2"></span>**5.3 Plantoetsing en handhaving**.

De gemeente Hoeksche Waard is belast met het toezicht op de uitvoering van de bouwwerkzaamheden overeenkomstig het bepaalde in dit bestemmingsplan.

# <span id="page-31-0"></span>**6. Uitvoering.**

### <span id="page-31-1"></span>**6.1 Economische uitvoerbaarheid.**

Het bouwplan omvat de bouw van drie woningen. Het plangebied ligt in het buitengebied van de gemeente Hoeksche Waard. Het perceel Zuiddijk 1 is in eigendom bij de initiatiefnemer.

Met initiatiefnemer is een zogenaamde anterieure exploitatieovereenkomst afgesloten. Dit betekent dat het kostenverhaal is verzekerd. Er hoeft dan ook geen exploitatieplan als bedoeld in artikel 6.12 van de Wro te worden vastgesteld. De realisering van het plan wordt verzorgd door initiatiefnemers. De financiële dekking voor het plan is hiermee geregeld en de economische uitvoerbaarheid gewaarborgd.

# <span id="page-31-2"></span>**6.2 Planschade.**

Tussen de gemeente en de ontwikkelaar zijn ex artikel 6.4a Wro in de gesloten exploitatieovereenkomst ook afspraken gemaakt over het afwentelen door de gemeente op de initiatiefnemer van eventueel toe te kennen tegemoetkomingen in planschade.

# <span id="page-32-0"></span>**7. Overleg ex artikel 3.1.1. Bro/zienswijzen**

### **7.1 Vooroverleg**

In het kader van het overleg als bedoeld in artikel 3.1.1 van het Besluit op de ruimtelijke ordening is het bestemmingsplan voorgelegd aan vooroverleginstanties.

Er zijn geen vooroverlegreacties ontvangen die aanleiding gaven om het bestemmingsplan aan te passen.

# **7.2 Inspraakprocedure**

Het voorontwerp van het bestemmingsplan heeft in het kader van de door de toenmalige gemeente Binnenmaas gestarte inspraakprocedure van 14 december 2018 tot en met 14 januari 2019 voor inspraak ter inzage gelegen. Tijdens deze periode zijn geen inspraakreactie ontvangen.

# <span id="page-32-1"></span>**7.3 Zienswijzen**

Het ontwerpbestemmingsplan 'Zuiddijk 1 Maasdam heeft van 25 april tot en met 5 juni 2020 ter inzage gelegen. Gedurende deze termijn kon door een ieder mondeling of schriftelijk een zienswijze tegen het ontwerpplan bij de gemeenteraad worden ingediend.

Conform de wettelijke bepalingen is de ter inzage legging gekondigd in de Staatscourant, de gemeentelijke advertentie in nieuws- en advertentieblad Het Kompas en op de gemeentelijke website.

De terinzagelegging heeft analoog en digitaal plaatsgevonden in het gemeentehuis en digitaal op de landelijke website [www.ruimtelijkeplannen.nl e](http://www.ruimtelijkeplannen.nl/)n via de gemeentelijke website [www.gemeentehw.nl.](http://www.gemeentehw.nl/)

Gedurende tervisielegging van het ontwerpbestemmingsplan zijn 4 zienswijzen ingediend. In artikel 9.4 van de planregels van het ontwerpbestemmingsplan 'Zuiddijk 1, Maasdam' kan een omgevingsvergunning verleend worden voor de bouw van een windturbine. Indieners zijn van mening dat dit artikel haaks staat op de beoogde verbetering van de omgevingskwaliteit in het buitengebied. De zienswijzen geven aanleiding tot aanpassing van het ontwerpbestemmingsplan. Artikel 9.4 wordt uit de planregels verwijderd.