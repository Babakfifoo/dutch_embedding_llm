Bestemmingsplan 'Oploo, Watermolenstraat 3' **Gemeente Sint Anthonis Vastgesteld**

# Bestemmingsplan 'Oploo, Watermolenstraat 3' **Gemeente Sint Anthonis Vastgesteld**

| Identificatienummer: | NL.IMRO.1702.3BPwatermolenstr3-VA01                                                                                                                 |
|----------------------|-----------------------------------------------------------------------------------------------------------------------------------------------------|
| Rapportnummer BRO:   | P02675                                                                                                                                              |
| Datum:               | oktober 2021                                                                                                                                        |
| Opdrachtgever:       | Leeuwenleen BV                                                                                                                                      |
| Projectteam BRO:     | HLe, LVi                                                                                                                                            |
| Concept:             | december 2020                                                                                                                                       |
| Voorontwerp:         | --                                                                                                                                                  |
| Ontwerp:             | juni 2021                                                                                                                                           |
| Vaststelling:        | 21 oktober 2021                                                                                                                                     |
| Trefwoorden:         | Bestemmingsplan, Watermolenstraat, woningbouw, Op<br>loo, gemeente Sint Anthonis.                                                                   |
| Bron foto kaft:      | Hollandse Hoogte 4                                                                                                                                  |
| Beknopte inhoud:     | Toelichting ten behoeve van het bestemmingsplan voor<br>de realisatie van maximaal 18 wooneenheden ter plaatse<br>van de Watermolenstraat in Oploo. |

BRO Vestiging Venlo Industriestraat 94 5931 PK Tegelen T +31 (0)77 373 06 01 E info@bro.nl

**Toelichting**

# **Inhoudsopgave** pagina

| 1. INLEIDING                              | 4  |
|-------------------------------------------|----|
| 1.1 Aanleiding en doel                    | 4  |
| 1.2 Ligging en grens van het plangebied   | 5  |
| 1.3 Vigerend juridisch-planologisch kader | 5  |
| 1.4 Leeswijzer                            | 6  |
| 2. PROJECTOMSCHRIJVING                    | 7  |
|                                           |    |
| 2.1 Bestaande situatie                    | 7  |
| 2.2 Beschrijving van het planvoornemen    | 8  |
| 2.3 Stedenbouwkundige uitgangspunten      | 9  |
| 2.4 Toekomstige ontwikkeling              | 10 |
|                                           |    |

2.5 Ruimtelijke en stedenbouwkundige effecten 14

| 3. BELEIDSKADER                                                     | 15 |
|---------------------------------------------------------------------|----|
| 3.1 Rijksbeleid                                                     | 15 |
| 3.1.1 Nationale Omgevingsvisie                                      | 15 |
| 3.1.2 Besluit algemene regels ruimtelijke ordening                  | 16 |
| 3.1.3 Regeling algemene regels ruimtelijke ordening                 | 16 |
| 3.1.4 Ladder voor duurzame verstedelijking                          | 17 |
| 3.2 Provinciaal beleid                                              | 17 |
| 3.2.1 Omgevingsvisie Noord-Brabant                                  | 17 |
| 3.2.2 Interim Omgevingsverordening                                  | 18 |
| 3.2.3 Concept-omgevingsverordening                                  | 26 |
| 3.3 Regionaal en gemeentelijk beleid                                | 26 |
| 3.3.1 Waterbeheerplan 2016-2021 Waterschap Aa en Maas               | 26 |
| 3.3.2 Woningbouwbeleid                                              | 27 |
| 3.3.3 Structuurvisie 'Kernen Sint Anthonis'                         | 28 |
| 3.3.4 Structuurvisie 'Buitengebied Sint Anthonis'                   | 30 |
| 3.3.5 Aanvulling Structuurvisies Kernen en Buitengebied: Uitwerking |    |
| Fonds Ruimtelijke Kwaliteit                                         | 32 |
| 3.3.6 Conclusie gemeentelijk beleid                                 | 33 |
|                                                                     |    |

| 4. UITVOERINGSASPECTEN | 34 |
|------------------------|----|
| 4.1 Milieuaspecten     | 34 |
| 4.1.1 Bodem            | 34 |
| 4.1.2 Geluidhinder     | 36 |
| 4.1.3 Luchtkwaliteit   | 37 |
|                        |    |

| 4.1.4 Externe veiligheid                 | 38 |
|------------------------------------------|----|
| 4.1.5 Milieuzonering                     | 41 |
| 4.1.6 Geur veehouderijen                 | 43 |
| 4.2 Fysieke aspecten                     | 46 |
| 4.2.1 Cultureel erfgoed                  | 46 |
| 4.2.2 Ecologie                           | 51 |
| 4.2.3 Waterhuishouding                   | 55 |
| 4.2.4 Verkeer en parkeren                | 58 |
| 4.2.5 Kabels en leidingen                | 59 |
| 4.2.6 Molenbiotoop                       | 59 |
| 4.3 M.e.r.-plicht                        | 60 |
| 4.4 Ladder voor duurzame verstedelijking | 62 |
| 4.5 Gezondheid                           | 64 |
| 4.6 Economische aspecten                 | 66 |
| 4.7 Handhaafbaarheid                     | 66 |

| 5. JURIDISCHE PLANOPZET           | 67 |
|-----------------------------------|----|
| 5.1 Algemeen                      | 67 |
| 5.2 Toelichting op de verbeelding | 67 |
| 5.3 Toelichting op de regels      | 67 |
| 5.3.1 Inleidende regels           | 67 |
| 5.3.2 Bestemmingsregels           | 68 |
| 5.3.3 Algemene regels             | 70 |
| 5.3.4 Overgangs- en slotregels    | 71 |
|                                   |    |

| 6. OVERLEG EN INSPRAAK   | 72 |
|--------------------------|----|
| 6.1 Vooroverleg          | 72 |
| 6.2 Participatie         | 72 |
| 6.3 Zienswijzenprocedure | 72 |

| 7. PROCEDURE                    | 74 |
|---------------------------------|----|
| 7.1 Algemeen                    | 74 |
| 7.2 Ontwerp bestemmingsplan     | 74 |
| 7.3 Vastgesteld bestemmingsplan | 75 |

#### **SEPARATE BIJLAGEN**

Bijlage 1: Toelichting schetsontwerp

Bijlage 2: Beplantingsplan

Bijlage 3: Schetsontwerp woningen

Bijlage 4: Verkennend bodemonderzoek

Bijlage 5: Akoestisch onderzoek wegverkeerslawaai

Bijlage 6: Advies Brandweer

Bijlage 7: Archeologisch onderzoek

Bijlage 8: Evaluatieverslag proefsleuven

Bijlage 9: Beoordeling evaluatieverslag proefsleuven

Bijlage 10: Aanvullende notitie archeologie

Bijlage 11: Rapportage stikstofdepositie

Bijlage 12: Quickscan flora en fauna

Bijlage 13: Vervolg quickscan flora en fauna

- Bijlage 14: Geohydrologisch onderzoek + Watertoets
Bijlage 15: Molenbiotoop

Bijlage 16: Ladderonderbouwing

Bijlage 17: Omgevingsdialoog

Bijlage 18: Lagenbenadering

Bijlage 19: Nota beantwoording zienswijzen

Bijlage 20: Nota van ambtshalve wijzigingen

Bijlage 21: Zienswijze Provincie Noord-Brabant

# **1. INLEIDING**

# **1.1 Aanleiding en doel**

Ten zuidoosten van de kern Oploo aan de Watermolenstraat 3 is een boerderij gelegen dat beschikt over geldige omgevingsvergunningen voor het houden van totaal 186 melkkoeien en 93 stuks jongvee. Deze bedrijfsvoering past vanwege de nabije ligging van de woonkern niet meer op deze locatie en een herbestemming is dan ook wenselijk.

Uitsnede topografische kaart met globale aanduiding plangebied (rood omcirkeld)

Het voornemen bestaat om op de percelen ter hoogte van de Watermolenstraat in Oploo maximaal 18 wooneenheden te realiseren in de vorm van een gedifferentieerd woonprogramma.

Op basis van het vigerende bestemmingsplan 'Partiële herziening bestemmingsplan Buitengebied Sint Anthonis' is deze ontwikkeling niet rechtstreeks mogelijk.

De gemeente Sint Anthonis heeft aangegeven in principe bereid te zijn medewerking te verlenen aan het initiatief tot de realisatie van de woningen. Hiertoe is een herziening van het juridisch-planologisch

kader noodzakelijk. In voorliggend bestemmingsplan worden de nieuwe bestemmingen voor de gronden binnen het plangebied wettelijk geregeld. Hierdoor ontstaan nieuwe bouw- en gebruiksmogelijkheden, waarbinnen de beoogde ontwikkeling mogelijk wordt gemaakt.

# **1.2 Ligging en grens van het plangebied**

Het plangebied ligt aan de Watermolenstraat te Oploo in de gemeente Sint Anthonis aan de zuidoostelijke rand van de dorpskern Oploo.

Uitsnede luchtfoto plus kadastrale kaart met globale aanduiding plangebied (rood omlijnd)

# **1.3 Vigerend juridisch-planologisch kader**

Voor het plangebied gelden de bestemmingsplannen 'Buitengebied Sint Anthonis 2013', zoals vastgesteld op 18 juni 2013, en 'Partiële herziening bestemmingsplan Buitengebied Sint Anthonis', zoals vastgesteld op 7 juli 2016. In deze bestemmingsplannen is het plangebied grotendeels bestemd tot 'Agrarisch – Melkrundveehouderij' en deels bestemd als 'Agrarisch met waarden'. Binnen het plangebied geldt de dubbelbestemming 'waarde – archeologie' met drie aanduidingen, namelijk: 'waarde archeologie 1', 'waarde archeologie 2' en 'waarde archeologie 3'. Daarbij komend geldt ter plaatse van het vigerende bestemmingsplan ter plaatse van het plangebied de aanduiding 'vrijwaringszone – molenbiotoop'. Voor een nadere onderbouwing van dit aspect zie paragraaf 4.2.5.

Het realiseren van de beoogde woningbouw is binnen de geldende agrarische bestemming niet mogelijk, omdat de geplande woningen buiten een woonbestemming en buiten een bouwvlak zijn geprojecteerd. Derhalve is een herziening van het juridisch-planologisch kader noodzakelijk.

Uitsnede vigerend bestemmingplan 'Partiële herziening bestemmingsplan Buitengebied Sint Anthonis' met globale aanduiding plangebied (rood omlijnd)

# **1.4 Leeswijzer**

Dit bestemmingsplan bestaat uit een verbeelding, regels en deze toelichting. Het juridische gedeelte van het bestemmingsplan wordt gevormd door de regels en de verbeelding tezamen. De toelichting is een beschrijving van hetgeen middels het bestemmingsplan mogelijk wordt gemaakt. Daarnaast onderbouwt het de haalbaarheid van de planologische mogelijkheden die het bestemmingsplan biedt.

De toelichting van dit bestemmingsplan is als volgt opgebouwd:

In hoofdstuk 2 wordt allereerst een beschrijving van de bestaande situatie en de toekomstige ontwikkeling gegeven. De hoofdlijnen van beleid zijn vervolgens beschreven in hoofdstuk 3. In hoofdstuk 4 wordt nader ingegaan op de uitvoeringsaspecten, waarna in hoofdstuk 5 de juridische planopzet wordt beschreven. In hoofdstuk 6 vindt tot slot een beschrijving van de procedure plaats.

# **2. PROJECTOMSCHRIJVING**

# **2.1 Bestaande situatie**

Het plangebied is gelegen in het zuidoosten van de kern Oploo. Ter plaatse is momenteel een voormalig gemengd agrarisch bedrijf gesitueerd met bijbehorende stallen en opslagplaatsen. De noordzijde is gelegen tegen de huidige bebouwde kom grens. De oost en zuidzijde hebben zicht op de omliggende landbouwgronden. De westzijde heeft deels zicht op het buitengebied en vormt met de bestaande boerderij op het erf een ensemble met de watermolen D'n Olliemeulen (en de bijbehorende Oploosche Molenbeek), de Heemkunde en de op de splitsing met de Vloetweg gelegen korenmolen De Korenbloem.

Het ensemble vormt voor het plangebied de enige verbinding met zowel de Watermolenstraat als met de kern van Oploo. De rest van het erf is gericht op het buitengebied waarmee het recht doet aan zijn oorspronkelijke gebruiksfunctie. Op het achtererf staan enkele stallen van een bouwlaag met kap. Voor het erf is er een vergunning aanwezig om de agrarische bebouwing en bedrijfsvoering aanzienlijk te vergroten.

Uitsnede luchtfoto met globale aanduiding plangebied (rood omlijnd)

De boerderij vormt samen met het ensemble de begeleiding naar de kern. Langs de oostzijde van Watermolenstraat is een wisselend beeld ontstaan met verschillende kapvormen, bouwhoogtes en typologieën. De westzijde doet recht aan de historie door de prominent gesitueerde watermolen en doorzicht naar de korenmolen.

Op de splitsing met de Vloetweg is een woon-winkelpand gelegen van twee bouwlagen met kap. De voorzijde is georiënteerd naar de korenmolen maar tevens gedraaid zodat je vanaf de Groteweg eveneens zicht hebt op de watermolen. Aan de noordzijde van dit pand ligt de toegangsweg naar de Van Steenhuijsstraat. Dit is een woonstraat met eveneens een wisselend beeld met verschillende kapvormen, bouwhoogtes en typologieën. Tegen de zijde van het plangebied is er echter een eenduidig beeld met vrijstaande woningen met een tot anderhalve bouwlaag met kap. De woningen tegen de dorpsranden zijn allen, zoals in bijna heel Oploo, met de achterkant gesitueerd naar het buitengebied.

De projectlocatie omvat het perceel, kadastraal bekend als Oploo, sectie M, nummer 792 en heeft een oppervlakte van circa 10.038 m2 . Ter plaatse zijn maximaal 18 woningen voorzien. De in hoofdstuk 1.3 genoemde vigerende bestemming 'Agrarisch – Melkrundveehouderij' omvat echter een groter gebied dan de locatie waar de woningen zijn voorzien. Omdat deze bestemming door onderhavig planvoornemen feitelijk niet meer mogelijk is, worden de als zodanig bestemde percelen meegenomen in het onderhavige plangebied. Het betreft de percelen kadastraal bekend als Oploo, sectie M, nummers 780 (ged) en 784 (ged).

# **2.2 Beschrijving van het planvoornemen**

De planlocatie ligt tegen de dorpskern Oploo aan. Ter plaatse is een melkrundveehouderij gelegen, die zo dicht bij de woonomgeving, niet meer als passend in de omgeving kan worden beschouwd. Om een einde te maken aan de niet meer passende en ongewenste functie is gezocht naar een alternatief dat aansluiting zoekt met de dorpskern en tevens past binnen het aangrenzende landelijke gebied. Een kleine woningbouwontwikkeling is het meest passend en maakt de sanering van de melkrundveehouderij ook financieel uitvoerbaar.

Ter plaatse van de huidige boerderij zijn maximaal 18 wooneenheden voorzien in de vorm van een gedifferentieerd woonprogramma.

De architectuur van deze ontwikkeling gaat aansluiten op het waardevolle ensemble van de watermolen en windmolen en verwijst naar de agrarische oorsprong.

In het verleden was er een verbinding van het dorp naar het buitengebied (Het Molenaarspaadje/Ut Mulderspèdje). Deze wordt hersteld door een wandelroute van het Leeuwenleen naar de Driehoek en deze gaat aansluiten op de Graancirkelroute.

Het bouwplan krijgt een historische naam: Leeuwenleen. In 1508 duikt de naam op voor de watermolen en twee zogenoemde bouwhoven. Aan het einde van de 18e eeuw was het Leeuwenleen eigendom van Stadhouder Willem V van Oranje Nassau.

Het concept voor het Leeuwenleen is dat bewoners in verschillende levensfasen samen een gemeenschap vormen.

Degenen die op het Leeuwenleen komen wonen, kiezen ervoor om aandacht en zorg voor elkaar te hebben. Er zijn gemeenschappelijke afspraken die door de bewoners gemaakt worden: bijvoorbeeld één keer per maand een ochtend klussen en samen lunchen, een dagelijks koffiemoment en periodiek een bijeenkomst om de gezamenlijke belangen en zaken door te nemen. Dit wordt door de gemeenschap zelf ingevuld en geregeld.

De bewoners van Leeuwenleen zijn samen eigenaar van een paviljoen en het centrale groene plein. Het paviljoen en het plein zijn het hart van Leeuwenleen. Het paviljoen is een gemeenschapsruimte waar bewoners elkaar ontmoeten. Het heeft een aantal voorzieningen: een ontmoetingsruimte; een logeergelegenheid, bijvoorbeeld voor bezoekende vrienden of (klein-)kinderen en een ruimte om spullen die in gezamenlijk beheer zijn op te slaan. Op het plein komt een gezamenlijke moestuin. Het is een plek waar men echt samenwerkt.

Toekomstige bewoners worden gezamenlijk eigenaar van collectieve voorzieningen. Dit is onderdeel van de aankoop van de woningen. Iedere bewoner betaald daar aan mee. Dit is niet vrijblijvend, wie op het Leeuwenleen komt wonen kiest er voor om Leeuwenlener te zijn. Dit is een nieuw concept in de gemeente Sint Anthonis. Er is nog geen woonvorm waar gemeenschapsvorming op deze manier is gerealiseerd.

De invulling voor het Leeuwenleen is een vorm die past bij de structuur en de traditie van de lokale gemeenschap die Oploo vormt. De gekozen vorm legt niet de nadruk op de stenen maar op de mensen. Leeuwenleen wordt een wijkje met een gevarieerde samenstelling waar mensen aandacht voor elkaar hebben.

Concluderend is sprake van meerwaardecreatie omdat een niet meer passende melkrundveehouderij op deze manier kan worden beëindigd en tegelijkertijd worden de waardevolle cultuurhistorische en landschappelijke waarden teruggebracht in dit plan. Daarnaast worden met het oog op de nieuwe Omgevingswet in het plan ook rekening gehouden met 'nieuwe' aspecten zoals gezondheid (beëindigen van een voor de omgeving ongezonde functie, stimuleren van beweging, zelf geteelde groenten en duurzame woningen) en sociale cohesie (zorgen voor elkaar en het tegengaan van eenzaamheid).

# **2.3 Stedenbouwkundige uitgangspunten**

Het voornemen is om de locatie te herontwikkelen en woningbouw te realiseren. Hiertoe is een verkavelingsstudie uitgevoerd, waarbij uitvoerig de karakteristieken en relatie met de omgeving is onderzocht.1 Hieronder wordt ingegaan op de bevindingen uit het uitgevoerde onderzoek. Voor meer informatie wordt verwezen naar het volledige stedenbouwkundige plan in bijlage 1.

<sup>1</sup> BRO, Stedenbouwkundig plan Watermolenstraat 3 te Oploo, projectnummer P02675, d.d. 22 december 2020

In de studie is gekeken naar de kwaliteit van de watermolen in relatie tot de bestaande boerderij, beëindiging van de dorpsrand en aanknopingspunten met de omgeving. Hieruit is gebleken dat de boerderij ruimtelijk onderdeel uitmaakt van het ensemble van de watermolen en dat het achtererf functioneel is ingericht ten behoeve van zijn voormalige gebruiksdoel. Het feit dat dit gebruiksdoel niet wordt benut behoeft veel voordelen in het kader van (stank)overlast voor de inwoners van Oploo. Het erf is gesitueerd direct tegen de bebouwde kom waardoor het ruimtelijke één geheel vormt. Richting het buitengebied is het erf echter nauwelijks ingepast waardoor er een rommelig beeld is ontstaan en er geen passende uitstraling is dat recht doet aan de aanwezige kwaliteiten.

Onderhavige ontwikkeling geeft de mogelijkheid om de ruimtelijke structuren zowel te versterken alsook nieuwe ruimtelijke structuren te introduceren. Het voorerf blijft onderdeel van het ensemble en de toegang tot Oploo, in het achtererf ontstaat een eigen identiteit gericht op het vormen van een actieve gemeenschap. De uitgangspunten voor dit plan zijn als volgt:

- De ensemble van de watermolen, heemkunde en boerderij wordt intact gehouden. Waarin de boerderij als nieuwbouw terugkomt door de slechte bouwkundige staat;
- De ontwikkeling wordt onderdeel van de kern Oploo en voorziet in een passende landschappelijke inpassing en begeleiding van de Watermolenstraat / entree naar Oploo;
- Lokale landschapselementen worden in het nieuwe voorstel meegenomen in een samenhangend ontwerp;
- De oriëntatie en situering van de hoofdmassa's begeleiden de belangrijkste ruimtelijke structuren en sluiten aan bij de bestaande kernranden van Oploo waarbij de achterkanten gericht zijn naar het buitengebied;
- Het achtererf is gericht op het creëren van een gemeenschap, hierin is de openbare ruimte een belangrijke factor. Het creëren van een ruimte die door de nieuwe bewoners gezamenlijk kan worden gebruikt stimuleert dit uitgangspunt;
- Voorkanten gesitueerd naar het centrale gebied van waaruit verwijzingen zijn naar het buitengebied door aan te sluiten op de bestaande graancirkel pad welke is gelegen in het buitengebied en aan de noordzijde een verwijzing te maken naar het verleden van deze plek middels een 'karrepad'.

# **2.4 Toekomstige ontwikkeling**

Op basis van de in paragraaf 2.3 beschreven stedenbouwkundige uitgangspunten is een verkavelingsplan opgesteld voor het plangebied.

De nieuwe ontwikkelingen aan de Watermolenstraat sluiten aan bij het lint en vormen een begeleiding naar uiteindelijk de korenmolen "De Korenbloem". Een combinatie van vrijstaande woningen met rijwoningen zorgen zowel voor een geleidelijke overgang en het intact houden van de ensemble rondom de watermolen. De boerderij wordt teruggebracht in de vorm van een woonboerderij met rijwoningen met één tot anderhalve bouwlaag met kap. De vrijstaande woningen sluiten qua sfeer en bouwstijl hierop aan maar zijn geen onderdeel van het ensemble, wel van het lint waardoor gedifferentieerde gevelaanzichten, kapvormen en oriëntatie mogelijk is.

Ter hoogte van de entree tot het achtererf is zowel de hoekwoning van de boerderij als de vrijstaande woning belangrijk in relatie tot de interactie met het openbaar gebied. De (hoek)woningen hebben geen mogelijkheid tot een inrit en/of garage. Beide gevels hebben een tweezijdige oriëntatie en minimaal tot aan het midden van de hoofdvolume een lage erfafscheiding om dit te benadrukken. Hiermee blijft de smalle entree, wat past bij de karakteristiek van een achtererf, toch ruimtelijk.

Het achtererf is te verdelen in drie zones, het hof, het erf en de buurttuin. Het hof wordt gevormd door de drie tot vier vrije kavels met vrijstaande en twee-onder-een-kap woningen. De twee-onder-een-kap woning kan eventueel ook worden ingevuld met een vrijstaande woning. Het voornaamste is dat er interactie plaatsvindt met het middengebied ondanks de royale privé tuinen van deze percelen. Door de oriëntatie van de hoofdmassa's te combineren met veranda's ontstaat een voorruimte die uitnodigt om in te verblijven en die is gesitueerd richting het middengebied. Als onderdeel van de nieuwe bebouwingsrand van Oploo is er een maximale bouwhoogte toegestaan van anderhalve bouwlaag met kap. Het erf wordt gevormd door het plein waaraan twee bouwvolumes zijn gesitueerd en waar de interactie wordt aangegaan met het centrale plein. Aan de noordzijde is ruimte voor een stalwoning met ruimte voor vier ruime levensloopbestendige woningen. Deze typologie leent zich uitstekend voor deze positionering naar zijn omgeving door de beperkte hoogte (een bouwlaag met kap) en doordat de focus is gericht op gelijkvloers wonen waardoor inbreuk van privacy op omliggen percelen minimaal is. Aan de overzijde is een drie-onder-een-kap gesitueerd. Waarbij net als bij de entree vanaf de Watermolenstraat de woning aan de zijde van het plein géén mogelijkheid tot een inrit heeft om de interactie met de openbare ruimte optimaal te behouden. In aansluiting op het hof en als 'hoofdgebouw' van de stalwoningen is hier een maximale bouwhoogte van anderhalve bouwlaag met kap.

Het plein voorziet zelf in de benodigde parkeervoorzieningen alsook de mogelijkheid om te keren voor zowel bewoners/bezoekers als voor vuilniswagens en hulpdiensten. Naast het functionele gebruiksdoel biedt deze centrale ruimte legio mogelijkheden om gezamenlijke activiteiten te organiseren en is er zowel een visuele alsook praktische verbinding mogelijk met het buitengebied middels het 'karrepad'. Dit pad verbindt het plein met de (buurt)tuin waar middels een raster van paden verschillende functies kunnen landen. Het paviljoen fungeert als buurthuis waar spullen kunnen worden opgeslagen maar ook activiteiten kunnen plaatsvinden. Een (functioneel) pad loopt langs de achtertuinen van de boerderijwoning aan de Watermolenstraat en zorgt voor een alzijdige toegang tot het buurthuis. Hierdoor zijn er gescheiden functies mogelijk. Aan de zonzijde van de buurthuis is een terras/vlonder mogelijk. Er moet circa 95 m3 water kunnen worden geborgen in het middengebied middels een wadi (waterinfiltratievoorziening). Daarnaast zijn er mogelijkheden om een gezamenlijke (moes)tuin aan te leggen.

Het verkavelingsplan wordt afgerond door een inpassingsstrook waardoor een rommelige uitstraling en verschillende erfafscheidingen richting het buitengebied wordt voorkomen. De molenbiotoop wordt gerespecteerd door het toepassen van een strook met struikgewassen en geen (hoge)bomen. Aan de buitenzijde ligt een pad om de strook te kunnen onderhouden, de andere zijde zal door de toekomstige bewoners onderhouden worden aangezien dit fungeert als hun erfafscheiding. Tot slot wordt een aansluiting gemaakt op het graancirkelpad dat ten zuidoostzijde van het plangebied loopt om een alternatieve (en kortere) route aan te kunnen bieden die door het plan richting de korenmolen loopt.

Naast het stedenbouwkundig plan is ook een beplantingsplan opgesteld dat aan deze toelichting is toegevoegd als bijlage 2.2

Al deze ingrediënten dragen bij aan het algehele doel van deze ontwikkeling: het vormen van een actieve gemeenschap, het versterken van de identiteit van de Watermolenstraat en van Oploo.

2 Ties Tuinen, Beplantingsplan Leeuwenleen Oploo

Figuur 1 Inrichtingsplan

# **2.5 Ruimtelijke en stedenbouwkundige effecten**

De voorgenomen planontwikkeling past goed in de omgeving aangezien het bestaande structuren continueert en nieuwe structuren introduceert om op een passende wijze aan te sluiten op de omgeving. De Watermolenstraat wordt versterkt in zijn identiteit door het intact houden van de ensemble van de watermolen en het versterken van de entree door een passende landschappelijke inpassing. Het achtererf wordt een dynamisch buurtje dat is gericht op het stimuleren van sociale contacten en activiteiten binnen verschillende gebruikszones. Het plan biedt kansen voor een betere invulling tegen de bestaande kern, het definitief opheffen van de veehouderij en het op een landschappelijk verantwoorde wijze inpassen van de uitbreiding van de dorpsrand.

Vanuit ruimtelijk en stedenbouwkundig opzicht worden de woningen zorgvuldig ingepast. Hierbij wordt rekening gehouden met de aanwezige landschappelijke en cultuurhistorische waarden. Wat betreft maatvoering (goot- en bouwhoogte) wordt aangesloten bij de omliggende woningen. In bijlage 3 van deze toelichting is een schetsontwerp opgenomen.3 

Er kan kortom geconcludeerd worden dat het plan vanuit ruimtelijk en stedenbouwkundig oogpunt goed inpasbaar is in de omgeving.

3 Pauwert Architectuur, Leeuwenleen Oploo Schetsontwerp woningen, d.d. 22 december 2020

# **3. BELEIDSKADER**

In dit hoofdstuk wordt (beknopt) ingegaan op de relevante beleidsaspecten op rijks, provinciaal en gemeentelijk niveau.

# **3.1 Rijksbeleid**

# **3.1.1 Nationale Omgevingsvisie**

In het kader van de invoering van de Omgevingswet, die nu gepland staat voor 1 januari 2022, heeft het Rijk de Nationale Omgevingsvisie (NOVI) opgesteld. Op die manier wordt invulling gegeven aan de verplichting tot het opstellen van zo'n visie zoals die is vastgelegd in art. 3.1 lid 3 Ow. Tot de invoering van de Omgevingswet heeft dit document de status van structuurvisie in de zin van art. 2.3 Wro.

Inhoudelijk gezien bevat de NOVI een langetermijnvisie op de toekomstige ontwikkeling van de leefomgeving in Nederland. De intentie van het Rijk is om met de NOVI een perspectief te bieden om grote maatschappelijke opgaven aan te pakken. Bij die opgaven kan worden gedacht grote en complexe opgaven met betrekking tot klimaatverandering, energietransitie, circulaire economie, bereikbaarheid en woningbouw.

Een centraal aspect van de NOVI is de focus op een nieuwe aanpak van vraagstukken in de fysieke leefomgeving. Werken op basis van integraliteit met betrekking tot verschillende vraagstukken in plaats van sectorale aanpakken voor individuele vraagstukken vormt de kern van deze nieuwe aanpak.

Het streven naar integraliteit dat onderdeel is van de NOVI valt samen in vier verschillende prioriteiten waartussen een onderscheid wordt gemaakt in de NOVI, te weten:

- Ruimte voor klimaatadaptatie en energietransitie;
- duurzaam economisch groeipotentieel;
- sterke en gezonde steden en regio's;
- toekomstbestendige ontwikkeling van het landelijk gebied.

Binnen de NOVI worden drie afwegingsprincipes gehanteerd om te komen tot weloverwogen beleidskeuzes. Die zouden moeten helpen bij het afwegen en prioriteren van verschillende belangen en opgaven:

- 1. Combinaties van functies gaan voor enkelvoudige functies;
- 2. kenmerken en identiteit van een gebied staan centraal;
- 3. afwentelen wordt voorkomen.

Op basis van de vier verschillende prioriteiten en de drie afwegingsprincipes zijn 21 nationale belangen geformuleerd, waarmee het Rijk aangeeft waarvoor het verantwoordelijk is en waarop het resultaten wil boeken.

Relevante nationale belangen voor onderhavig project zijn als volgt:

- bevorderen van een duurzame ontwikkeling van Nederland als geheel en van alle onderdelen van de fysieke leefomgeving;
- realiseren van een goede leefomgevingskwaliteit;
- waarborgen en bevorderen van een gezonde en veilige fysieke leefomgeving;
- zorg dragen voor een woningvoorraad die aansluit op de woonbehoeften.

## *Afweging*

Met het planvoornemen wordt ingespeeld op de geformuleerde nationale belangen. Bovendien geldt voor het plangebied dat er geen nationale belangen uit de NOVI in het geding zijn, mede gezien de kleinschaligheid en de aard van het project.

## **3.1.2 Besluit algemene regels ruimtelijke ordening**

Het Besluit algemene regels ruimtelijke ordening (Barro) is op 30 december 2011 in werking getreden en op 1 oktober 2012 zijn enkele wijzigingen in werking getreden.

In de AMvB zijn de nationale belangen die juridische borging vereisen opgenomen. Het Barro is gericht op doorwerking van de nationale belangen in bestemmingsplannen. De onderwerpen in het Barro betreffen: Rijksvaarwegen, Project Mainportontwikkeling Rotterdam, Kustfundament, Grote Rivieren, Ruimtereservering parallelle Kaagbaan, Waddenzee en waddengebied, Defensie, Nationaal Natuurnetwerk, erfgoederen van uitzonderlijke universele waarde, hoofdwegen en hoofdspoorwegen, elektriciteitsvoorziening, buisleidingen van nationaal belang voor vervoer van gevaarlijke stoffen, primaire waterkeringen buiten het kustfundament en het IJsselmeergebied.

# *Afweging*

Geen van de bovengenoemde nationale belangen zijn in het geding bij de voorgenomen ontwikkeling in het plangebied. Vanuit het Barro bestaan er hiermee geen belemmeringen.

# **3.1.3 Regeling algemene regels ruimtelijke ordening**

De Regeling algemene regels ruimtelijke ordening (Rarro) is gebaseerd op het Barro. In het Barro is bepaald dat bij ministeriële regeling verschillende militaire terreinen en objecten, hoofdwegen en NNN-gebieden worden aangewezen, waar gemeenten bij de vaststelling van bestemmingsplannen rekening mee moeten houden. In de Rarro wordt daar uitvoering aan gegeven.

Volgens bijlage 8.4 bij de Rarro beslaat het radarverstoringsgebied behorende bij de radar op de militaire vliegbasis Volkel ook de gemeente Sint Anthonis.

# *Afweging*

Aangezien dit bestemmingsplan geen windturbines of andere bouwwerken hoger dan 90 meter boven NAP toestaat vormt dit geen belemmering voor het radarverstoringsgebied.

# **3.1.4 Ladder voor duurzame verstedelijking**

Om zorgvuldig ruimtegebruik te bevorderen is per 1 oktober 2012 de ladder voor duurzame verstedelijking in het Besluit ruimtelijke ordening (artikel 3.1.6 Bro) opgenomen. De ladder ziet op een zorgvuldige afweging en transparante besluitvorming bij alle ruimtelijke en infrastructurele besluiten. De ladder is een motiveringsinstrument dat de gemeente verplicht moet toepassen bij elk ruimtelijk besluit dat een 'nieuwe stedelijke ontwikkeling' mogelijk maakt.

In artikel 1.1.1 Bro is gedefinieerd wat een nieuwe stedelijke ontwikkeling is: *"De ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen."* Uit de jurisprudentie blijkt dat het wel een nieuwe stedelijke ontwikkeling van enige omvang moet zijn4 .

Per 1 juli 2017 is de Ladder gewijzigd. Hierbij is de Ladder teruggebracht naar de essentie, namelijk de noodzaak om te motiveren hoe de voorgenomen nieuwe stedelijke ontwikkeling voorziet in een behoefte. Indien de stedelijke ontwikkeling buiten bestaand stedelijk gebied plaatsvindt, is een motivering nodig waarom men deze niet binnen bestaand stedelijk gebied kan realiseren (artikel 3.1.6 lid 2 Bro).

# *Doorwerking plangebied*

Aangezien het planvoornemen conform het Besluit ruimtelijke ordening een nieuwe stedelijke ontwikkeling betreft die plaatsvindt buiten bestaand stedelijk gebied dient er een behoefte onderbouwing ten aanzien van de beoogde woningbouw plaats te vinden. In paragraaf 4.4 vindt derhalve een behoefte onderbouwing plaats.

# **3.2 Provinciaal beleid**

# **3.2.1 Omgevingsvisie Noord-Brabant**

Provinciale Staten hebben op 14 december 2018 de Omgevingsvisie Noord-Brabant vastgesteld. Met deze omgevingsvisie geeft de provincie richting aan wat zij voor Brabant wil bereiken en biedt daarmee handvatten voor haar handelen in de praktijk. De omgevingsvisie bevat de ambities voor de Brabantse leefomgeving tot 2050. Daarnaast zijn mobiliserende tussendoelen opgesteld voor de periode tot 2030.

<sup>4</sup> O.a. ABRS 1 juni 2016 [(ECLI:NL:RVS:2016:1503)](https://www.raadvanstate.nl/uitspraken/zoeken-in-uitspraken/tekst-uitspraak.html?id=87867&summary_only=&q=201503801%2F1%2FR2), ABRS 18 februari 2015 [(ECLI:NL:RVS:2015:428)](https://www.raadvanstate.nl/uitspraken/zoeken-in-uitspraken/tekst-uitspraak.html?id=82710&summary_only=&q=ECLI%3ANL%3ARVS%3A2015%3A428) en ABRS 24 augustus 2016 [(ECLI:NL:RVS:2016:2319).](https://www.raadvanstate.nl/uitspraken/zoeken-in-uitspraken/tekst-uitspraak.html?id=88704&summary_only=&q=ECLI%3ANL%3ARVS%3A2016%3A2319)

De basisopgave van de omgevingsvisie is werken aan veiligheid, gezondheid en omgevingskwaliteit. Daarnaast zijn de volgende vier hoofdopgaven geformuleerd:

- Werken aan de Brabantse energietransitie;
- Werken aan een klimaatproof Brabant;
- Werken aan de slimme netwerkstad;
- Werken aan een concurrerende, duurzame economie.

De provincie blijft inzetten op duurzame verstedelijking door middel van herbestemming en transformatie in het bestaand bebouwd gebied. Hier liggen tevens kansen voor het toekomstbestendig maken van het stedelijk gebied en voor het creëren van ruimte voor nieuwe economische ontwikkelingen en woningbouw. De komende 10 jaar ligt er een forse woningbouwopgave van circa 120.000 woningen, daarna loopt de woningbouwopgave in omvang terug. De provincie ziet deze opgave als kans om invulling te geven aan de energieopgave in het stedelijk gebied, het stedelijk gebied klimaatbestendig te maken en de kwaliteit van het stedelijk gebied op orde te brengen.

De voorliggende ontwikkeling omvat de realisatie van maximaal 18 wooneenheden in de vorm van een gedifferentieerd woonprogramma op een uitbreidingslocatie aan de rand van de dorpskern van Oploo. In het kader van het planvoornemen wordt een voormalige veehouderij gesaneerd en vervangen voor een kwalitatief hoogwaardige gebiedsontwikkeling. Een woningbouwontwikkeling op onderhavige locatie is een vanuit ruimtelijk en stedenbouwkundig oogpunt wenselijke ontwikkeling. In paragraaf 4.4 wordt onderbouwd en aangetoond dat wordt aangesloten bij het principe van duurzame verstedelijking. Tevens wordt invulling gegeven aan de woningbouwopgave voor de komende tien jaar. De ontwikkeling is dan ook in lijn met het door de provincie Noord-Brabant voorgestane beleid.

#### **3.2.2 Interim Omgevingsverordening**

De provincie wil met haar regels aansluiten op de werkwijze van de Omgevingsvisie en de Omgevingswet. Daarom is ervoor gekozen om de verschillende provinciale verordeningen voor de fysieke leefomgeving samen te voegen tot een Interim omgevingsverordening. Provinciale Staten hebben op 25 november 2019 deze verordening vastgesteld. Het is een 'Interim' omgevingsverordening om zo te benadrukken dat dit een tussenstap is naar de 'definitieve' omgevingsverordening gebaseerd op de Omgevingswet. De Interim omgevingsverordening is gebaseerd op de huidige wetgeving en moet aan de wettelijke bepalingen van die wetgeving voldoen. Dat betekent dat nieuwe mogelijkheden uit de Omgevingswet nog niet zijn verwerkt. Er is wel zo veel als mogelijk aansluiting gezocht bij de Omgevingswet en de voorwaarden voor een omgevingsverordening (bijvoorbeeld bij de opbouw en de digitale vormgeving). De Interim omgevingsverordening vervangt zes provinciale verordeningen, waaronder de Verordening ruimte 2014.

In de omgevingsverordening staan onderwerpen uit de provinciale omgevingsvisie, waarbij is aangegeven welke belangen de provincie wil behartigen en hoe ze dat wil doen. Deze verordening bestaat uit kaartmateriaal en regels waarmee gemeenten rekening moeten houden bij het opstellen van ruimtelijke plannen.

# *Doorwerking plangebied*

Op basis van de kaarten van de Interim omgevingsverordening is het plangebied gelegen binnen de aanduidingen 'landelijk gebied' in combinatie met 'gemengd landelijk gebied', beperkingen veehouderij en stalderingsgebied. Het plangebied is niet gelegen binnen de aanduiding 'Stedelijk gebied' en/of 'verstedelijking afweegbaar'. Derhalve is in principe de herontwikkeling van het perceel ten behoeve van woningbouw niet mogelijk. Echter door middel van het toepassen van- en het handelen in lijn met diverse voorwaarden zoals opgenomen in de Interim omgevingsverordening wordt aangetoond dat met onderhavige ontwikkeling sprake is van een wenselijke ontwikkeling.

## **Ontwikkelingen in landelijk gebied**

# *Artikel 3.9 'kwaliteitsverbetering landschap'*

Een ruimtelijke ontwikkeling in 'landelijk gebied' gaat gepaard gaat met een fysieke verbetering van de landschappelijke kwaliteit van het gebied of de omgeving. Voor de stedelijke ontwikkeling van onderhavig plan betekent dit zowel een landschappelijke inpassing als een kwaliteitsverbetering conform het gemeentelijk kwaliteitskader. Binnen het Inrichtingsplan (bijlage 1 van deze toelichting) is aangegeven op welke wijze onderhavig plan voorziet in een kwalitatieve verbetering van het perceel. Hier wordt ruimschoots aan voldaan.

Met de gemeente zijn daarnaast afspraken gemaakt over kwaliteitsverbetering van het landschap (Landschapsinvesteringsregeling Noordoost-Brabant). Onderhavige ruimtelijke ontwikkeling moet, conform deze regeling, gelijk gesteld worden met een categorie 3 ontwikkeling. Wanneer de nieuwe begrenzing wordt toegekend voorziet deze ontwikkeling in een uitbreiding van het stedelijk gebied en dient conform de regionale afspraken te worden voorzien in een investering in het landschap op basis van 1% van de gronduitgifteprijs. Uit het Beplantingsplan (bijlage 2 van deze toelichting) volgt dat met deze investering in het landschap rekening is gehouden.

Aangezien het plangebied is gelegen binnen de aanduidingen 'landelijk gebied' in combinatie met 'gemengd landelijk gebied' dient ook te worden voldaan aan de voorwaarden conform artikel 3.42 'duurzame stedelijke ontwikkeling'.

#### *Artikel 3.42 duurzame stedelijke ontwikkeling*

*Lid 1 n.v.t.*

*Lid 2* 

*Een duurzame stedelijke ontwikkeling voor wonen, werken of voorzieningen:* 

- *a. bevordert een goede omgevingskwaliteit met een veilige en gezonde leefomgeving;*
- *b. bevordert zorgvuldig ruimtegebruik, waaronder de transformatie van verouderde stedelijke gebieden;*
- *c. geeft optimaal invulling aan de mogelijkheden voor productie en gebruik van duurzame energie;*
- *d. houdt rekening met klimaatverandering, waaronder het tegengaan van hittestress en voldoende ruimte voor de opvang van water;*
- *e. geeft optimaal invulling aan de mogelijkheden voor duurzame mobiliteit;*
- *f. draagt bij aan een duurzame, concurrerende economie.*

Het plangebied ligt formeel niet in stedelijk gebied, waardoor stedelijke ontwikkelingen niet zijn toegestaan. Echter daar waar het planvoornemen de sloop van een voormalig agrarisch bedrijf betreft ten behoeve van de realisatie van maximaal 18 wooneenheden aan de rand van het dorp is er in beginsel sprake van een bevordering van een goede omgevingskwaliteit met een veilige en gezonde leefomgeving in combinatie van een zorgvuldig ruimtegebruik. Het plan biedt kansen voor een betere invulling tegen de bestaande kern, het definitief opheffen van de veehouderij en het op een landschappelijk verantwoorde wijze inpassen van de uitbreiding van de dorpsrand. Hiermee wordt voldaan aan de voorwaarden dat het initiatief moet voorzien in de ruimtelijke kwaliteit. Daarnaast wordt in lijn met de voorwaarden in de Interim omgevingsverordening de ladder voor duurzame verstedelijking doorlopen, zie paragraaf 3.1.4 en 4.4. Hieruit blijkt dat er met onderhavige ontwikkeling sprake is van zorgvuldig en efficiënt ruimtegebruik. Daarmee is dit planvoornemen in lijn met de Interim omgevingsverordening.

Tot slot is bij de stedenbouwkundige en landschappelijke inrichting van onderhavig plan rekening gehouden met de omgevingskwaliteit en structuren in het omliggende gebied (zie paragraaf 2.2 t/m 2.4). Onderhavige ontwikkeling is derhalve in principe in overeenstemming met de 'Interim omgevingsverordening Noord-Brabant'.

#### Benodigde wijziging Interim omgevingsverordening

Echter, doordat het planvoornemen formeel is gelegen buiten het stedelijk gebied dient Gedeputeerde Staten van de Provincie Noord-Brabant verzocht te worden om artikel 5.3 eerste lid van de Interim omgevingsverordening toe te passen. Op basis van artikel 5.3 'Wijziging grenzen van werkingsgebieden', eerste lid van de Interim omgevingsverordening, zijn Gedeputeerde Staten bevoegd om de grenzen van een werkingsgebied te wijzigen. In het betreffende artikel wordt een aantal randvoorwaarden gesteld. Hierna worden de randvoorwaarden nader beschreven met een korte onderbouwing van deze randvoorwaarden. Voor het overige wordt verwezen naar de diverse onderdelen van deze toelichting en de daarbij behorende bijlagen, waaronder een ladderonderbouwing, het stedenbouwkundige plan en het landschappelijk inpassingsplan.

In artikel 5.3, eerste lid van de Interim omgevingsverordening is (schuin gedrukt) het navolgende opgenomen:

# *Gedeputeerde Staten zijn bevoegd de in deze verordening opgenomen grenzen van een werkingsgebied te wijzigen als één of meer van de volgende gevallen zich voordoet:*

- *a. de wijziging is nodig voor een doelmatige uitvoering;*
Binnen het plangebied van dit bestemmingsplan is een voormalige veehouderij gelegen dat gelet op de nabije ligging van de woonkern niet meer past op deze locatie. Een herbestemming is dan ook wenselijk. Woningbouw maakt het stopzetten van de melkrundveehouderij financieel uitvoerbaar en gelet op het aangrenzende stedelijke gebied is wonen ook de meest passende bestemming. Het plan bevordert de sociale cohesie, ziet op duurzaamheid en levensloopbestendigheid en voorziet in een kwalitatieve behoefte. In paragraaf 2.2 wordt de meerwaardecreatie nader beschreven.

- *b. de wijziging draagt bij aan het doel waarvoor het werkingsgebied is opgenomen;*
Door het opnemen van het werkingsgebied 'Verstedelijking afweegbaar' wordt planologische ruimte gecreëerd voor de beoogde woningen en daarmee een verbetering van ruimtelijke kwaliteit en de leefomgeving.

- *c. de wijziging past binnen de uitgangspunten en basisprincipes van deze verordening;* Meer concreet gaat deze ontwikkeling gepaard met een fysieke verbetering van de landschappelijke kwaliteit van het gebied. De ontwikkeling wordt landschappelijk ingepast en er vindt een kwaliteitsverbetering plaats conform het gemeentelijke kwaliteitskader. Daarnaast bevordert de onderhavige ontwikkeling een goede omgevingskwaliteit, een veilige en gezonde leefomgeving en zorgvuldig ruimtegebruik aangrenzend aan een bestaande dorpskern.
- *d. er is sprake van kennelijke onjuistheden in de begrenzing;* Hiervan is geen sprake.
- *e. de begrenzing van een gebied is niet langer in overeenstemming met een bestemmingsplan dat overeenkomstig artikel 3.8, derde lid, Wet ruimtelijke ordening is vastgesteld.* Hiervan is (nog) geen sprake.

De gemeente heeft overwogen dat woningbouw op deze locatie niet bezwaarlijk is en is bereid daartoe de provincie om medewerking tot herbegrenzing te vragen die voor de medewerking noodzakelijk is.

In overleg met de provincie wordt toepassing gegeven aan de wijziging van een werkingsgebied ingevolge artikel 5.3 van de Interim omgevingsverordening in de vorm van de toevoeging van het werkingsgebied 'Verstedelijking afweegbaar'.

Er is een basisregeling geformuleerd voor een duurzame stedelijke ontwikkeling. Uitgangspunt daarbij is dat eerst de mogelijkheden in Stedelijk gebied worden benut of de mogelijkheden in leegkomend of leegstaand erfgoed elders in de gemeente. Als daarbinnen vanuit kwalitatieve- of kwantitatieve overwegingen geen ruimte beschikbaar is, kan een afweging worden gemaakt voor nieuw ruimtebeslag in Verstedelijking afweegbaar.

Binnen de kern Oploo heeft de gemeente verder geen bouwkavels meer te koop. Mede daarom is deze ontwikkeling aan de Watermolenstraat 3 belangrijk voor het dorp. Het plangebied aan de Watermolenstraat 3 biedt de meest geschikte mogelijkheid om te voldoen aan de kwantitatieve en kwalitatieve woningbehoefte in gemeente Sint Anthonis en meer specifiek de kern Oploo, omdat er fysiek ruimte is, deze locatie aansluit op het bestaand stedelijk gebied van Oploo en er wordt ingezet op de transformatie van een voormalige melkrundveehouderij. Daarmee is in beginsel sprake van een bevordering van een goede omgevingskwaliteit met een veilige en gezonde leefomgeving in combinatie met een zorgvuldig ruimtegebruik.

Het werkingsgebied 'Verstedelijking afweegbaar' is dan ook het meest passend voor de onderhavige ontwikkeling.

In artikel 5.3, vierde lid van de Interim Omgevingsverordening is een kader gegeven voor een wijziging van de grenzen van 'Verstedelijking Afweegbaar'. Het kader wordt hierna nader beschreven (schuin gedrukt) en eveneens kort toegelicht.

*In aanvulling op het eerste lid geldt voor een wijziging van de grenzen van Verstedelijking Afweegbaar dat:*

- *a. dit past binnen de regionale afspraken als bedoeld in [afdeling 5.4 Regionaal samenwerken;](https://www.ruimtelijkeplannen.nl/web-roo/transform/NL.IMRO.9930.InterimOvrgc-1220/pt_NL.IMRO.9930.InterimOvrgc-1220.xml#NL.IMRO.PT.s9ad1e3e0-0189-4ddb-b2b2-007bf701645c)* Het betreft hier een bestemming die ziet op het toevoegen van woningen. Het plan is getoetst aan de diverse regionale (afspraken)kaders voor het aspect wonen. Uit de ladderonderbouwing volgt dat de onderhavige ontwikkeling past binnen de regionale kaders. Meer concreet wordt verwezen naar de paragrafen 3.3 en 4.4 van deze plantoelichting.
- *b. dit nodig is vanwege een stedelijke ontwikkeling die tot een duidelijke verbetering van de stedenbouwkundige of landschappelijke kwaliteit leidt;*

Een melkrundveehouderij op de onderhavige locatie is niet wenselijk met het oog op de nabije ligging van de dorpskern. Dit initiatief maakt het mogelijk om een ongewenste functie te saneren en nieuwe kwaliteit terug te brengen. Voor wat betreft de stedenbouwkundige invulling wordt qua bouwstijl aansluiting gezocht bij het landelijke karakter en de te slopen agrarische bebouwing, met dien verstande dat in functioneel opzicht een de omgevingskwaliteit en de leefomgeving wordt verbeterd.

- *c. de gewenste uitbreidingsrichting aanvaardbaar is of de behoefte aan de uitbreidingsrichting is vervallen.*
De gewenste uitbreidingsrichting vindt plaats direct grenzend aan de woonkern en maakt een einde aan een niet meer gewenste en niet meer passende invulling in de vorm van een melkrundveehouderij.

#### Procedure wijziging Interim omgevingsverordening

Het verzoek tot medewerking tot toevoeging van het werkingsgebied 'Verstedelijking afweegbaar' maakt deel uit van een planologische procedure die wordt doorlopen om het realiseren van de woningen bestemmingsplanmatig mogelijk te maken. De procedure is nader beschreven in artikel 6.2 van de Interim omgevingsverordening. In dit bestemmingsplan is op de verbeelding en in de regels de gebiedsaanduiding 'overig – in interim omgevingsverordening toe te voegen verstedelijking afweegbaar' opgenomen. Deze gebiedsaanduiding is alleen van toepassing op het te ontwikkelen deel met de bestemmingen 'Groen', 'Verkeer' en 'Woongebied' en niet op de gewijzigde agrarische bestemming waar geen ontwikkelingen zijn voorzien. Bij de eerstvolgende herziening van de Interim omgevingsverordening wordt het werkingsgebied 'Verstedelijking afweegbaar' aan de locatie toegevoegd.

#### **Nadere onderbouwing naar aanleiding van de ingebrachte zienswijze**

Het bestemmingsplan heeft vanaf 15 juni 2021 t/m 26 juli 2021 voor eenieder ter inzage gelegen. Gedurende deze termijn heeft de provincie Noord-Brabant een zienswijze ingebracht, zie bijlage 21. Naar aanleiding van de ingebrachte zienswijze worden hierna een aantal onderdelen nader toegelicht.

### Lagenbenadering (artikel 3.7 IOV)

Er wordt een stedelijke ontwikkeling mogelijk gemaakt in landelijk gebied en derhalve moet aandacht worden besteed aan de lagenbenadering zoals opgenomen in artikel 3.7 IOV.

In bijlage 18 is de benodigde lagenonderbouwing nader uitgewerkt.

# Meerwaardecreatie

De meerwaardecreatie is met name gelegen in het sociale component. Het concept voor het Leeuwenleen is dat bewoners in verschillende levensfasen samen een gemeenschap vormen. Degenen die op het Leeuwenleen komen wonen, kiezen ervoor om aandacht en zorg voor elkaar te hebben. Er zijn gemeenschappelijke afspraken die door de bewoners gemaakt worden en de bewoners van Leeuwenleen zijn samen eigenaar van een paviljoen en het centrale groene plein.

Dit wordt in paragraaf 2.2 uitgebreid omschreven. Daarnaast is sprake van meerwaardecreatie omdat een niet meer passende melkrundveehouderij op deze manier kan worden beëindigd en tegelijkertijd worden de waardevolle cultuurhistorische en landschappelijke waarden teruggebracht in dit plan.

Samenvattend wordt bij dit plan met het oog op de nieuwe Omgevingswet ook rekening gehouden met 'nieuwe' aspecten zoals gezondheid (beëindigen van een voor de omgeving ongezonde functie, stimuleren van beweging, zelf geteelde groenten en duurzame woningen) en sociale cohesie (zorgen voor elkaar en het tegengaan van eenzaamheid).

Deze sociale component kan niet publiekrechtelijk geborgd worden in het bestemmingsplan. Wel is het sociale component enerzijds geborgd in een anterieure overeenkomst tussen gemeente en ontwikkelaar en anderzijds worden privaatrechtelijk afspraken gemaakt omtrent die sociale component tussen de nieuwe bewoners. Ook worden privaatrechtelijk afspraken vastgelegd omtrent het beheer en onderhoud van de gemeenschappelijke eigendommen.

De landschappelijke inpassing is daarnaast publiekrechtelijk geborgd in de regels van het bestemmingsplan middels een voorwaardelijke verplichting. Hiermee is ook een goede omgevingskwaliteit geborgd.

#### Duurzame stedelijke ontwikkeling (artikel 3.42 IOV)

Onder het kopje 'Ontwikkelingen in landelijk gebied' van deze paragraaf wordt vrij uitgebreid ingegaan op dit aspect. De onderhavige woningbouwontwikkeling is een stedelijke ontwikkeling binnen het landelijk gebied, maar wel aan de rand van het stedelijk gebied, namelijk de kern Oploo. Het plan biedt samenvattend kansen voor een betere invulling tegen de bestaande kern, het definitief opheffen van de veehouderij en het op een landschappelijk verantwoorde wijze inpassen van de uitbreiding van de dorpsrand.

#### Afwijkende regels Verstedelijking afweegbaar (artikel 3.43 IOV)

Onder het kopje 'Benodigde wijziging Interim omgevingsverordening' van deze paragraaf is opgenomen dat de provincie verzocht wordt medewerking te verlenen tot toevoeging van het werkingsgebied 'Verstedelijking afweegbaar' aan het onderhavige plangebied.

Uit artikel 3.43 IOV volgt dat een bestemmingsplan ter plaatse van het werkingsgebied 'Verstedelijking afweegbaar' kan voorzien in de nieuwvestiging van een duurzame stedelijke ontwikkeling als:

- a. binnen Stedelijk Gebied feitelijk of vanuit kwalitatieve overwegingen onvoldoende ruimte beschikbaar is;
- b. transformatie van cultuurhistorisch waardevol of geschikt leegstaand vastgoed niet tot de mogelijkheden behoort;
- c. de ontwikkeling past binnen de regionale afspraken, bedoeld in [afdeling 5.4 Regionaal samenwer](https://www.ruimtelijkeplannen.nl/web-roo/transform/NL.IMRO.9930.InterimOvrgc-1220/pt_NL.IMRO.9930.InterimOvrgc-1220.xml#NL.IMRO.PT.s9ad1e3e0-0189-4ddb-b2b2-007bf701645c)[ken;](https://www.ruimtelijkeplannen.nl/web-roo/transform/NL.IMRO.9930.InterimOvrgc-1220/pt_NL.IMRO.9930.InterimOvrgc-1220.xml#NL.IMRO.PT.s9ad1e3e0-0189-4ddb-b2b2-007bf701645c)
- d. de stedenbouwkundige- en landschappelijke inrichting rekening houdt met de [omgevingskwali](https://www.ruimtelijkeplannen.nl/web-roo/transform/NL.IMRO.9930.InterimOvrgc-1220/pt_NL.IMRO.9930.InterimOvrgc-1220.xml#NL.IMRO.PT.sf848a643-abed-429b-89b2-be1594188e47)[teit](https://www.ruimtelijkeplannen.nl/web-roo/transform/NL.IMRO.9930.InterimOvrgc-1220/pt_NL.IMRO.9930.InterimOvrgc-1220.xml#NL.IMRO.PT.sf848a643-abed-429b-89b2-be1594188e47) en structuren in het gebied en de naaste omgeving waaronder een duurzame afronding van het Stedelijk Gebied.

Ad a. Binnen het stedelijk gebied, de kern Oploo, is geen locatie beschikbaar waar een woonproject van deze omvang en met deze kwaliteiten kan worden gerealiseerd. Het onderhavige project omvat een afgebakend gebied (hofje) waar het realiseren van de sociale component met bijbehorende voorzieningen eenvoudiger is te bewerkstelligen dan in een reguliere woonwijk.

Ad b. De huidige opstallen zijn niet geschikt om daar duurzame woningen in te realiseren. Sloop en nieuwbouw is dan ook de enige optie. Ook elders in Oploo zijn geen gebouwen gelegen die getransformeerd kunnen worden tot een ontwikkeling als de onderhavige woningbouwontwikkeling.

Ad c. Zoals eerder toegelicht is het onderhavige woningbouwplan getoetst aan de diverse regionale (afspraken)kaders voor het aspect wonen. Uit de ladderonderbouwing volgt dat de onderhavige ontwikkeling past binnen de regionale kaders.

Ad d. Zoals eerder beschreven wordt aan een ongewenste agrarische bestemming een einde gemaakt, maar wordt het agrarische karakter van deze locatie teruggebracht in de typologie van de woningen en de inrichting van de openbare ruimte. De planlocatie grens direct aan de kern van Oploo en middels dit plan is een duurzame afronding van het stedelijk gebied voorzien.

#### Toevoeging woningen

Uit de ladderonderbouwing (bijlage 16) volgt dat er ruimte is voor het toevoegen van woningen in de kern Oploo. Op dit moment worden de woningbouwplannen van de gemeente Sint Anthonis in een breder perspectief beschouwd. De daartoe op te stellen Ladderonderbouwing voor de gehele gemeente is nog niet afgerond. Vooruitlopend op deze ladderonderbouwing is de Laddertoets in paragraaf 4.4 aangevuld met de trends en ontwikkelingen op het gebied van wonen in relatie tot de gemeente Sint Anthonis. Uit de ladderonderbouwing voor deze specifieke locatie volgt reeds dat er binnen de kern Oploo behoefte is aan een woningbouwontwikkeling als de onderhavige.

#### **Beperkingen veehouderij**

# *Artikel 3.51 afwijkende regels beperkingen veehouderij*

In afwijking van artikel 3.49 Veehouderij in Landelijk gebied, eerste lid aanhef, en artikel 3.50 Aanvullende regels nieuw dierenverblijf, eerste lid onder a, geldt binnen Beperkingen veehouderij dat:

- uitbreiding van, vestiging van en omschakeling naar een veehouderij zijn uitgesloten;
- een toename van de bestaande oppervlakte van gebouwen, met uitzondering van de bestaande bedrijfswoning, is uitgesloten;
- een toename van de bestaande oppervlakte van bouwwerken, geen gebouwen zijnde, is uitgesloten.

Onderhavig plan voorziet niet in de realisatie van bebouwing die gebruikt wordt voor veehouderij(en). Deze aanduiding heeft derhalve geen belemmerende werking op onderhavig planvoornemen.

# **Stalderingsgebied**

### *Artikel 3.52 aanvullende regels stalderen*

Een bestemmingsplan van toepassing op Stalderingsgebied regelt dat een toename van de oppervlakte dierenverblijf voor hokdieren binnen een bouwperceel alleen is toegestaan als bij de aanvraag voor de bouw van een dierenverblijf voor hokdieren of bij een gebruikswijziging van een aanwezig gebouw naar een dierenverblijf voor hokdieren, bewijs is overlegd dat:

- binnen het Stalderingsgebied dierenverblijf van een hokdierhouderij is gesaneerd door sloop of herbestemming waarbij het gebruik als dierenverblijf juridisch en feitelijk is beëindigd;
- de te saneren oppervlakte dierenverblijf voor hokdieren bedraagt:
	- o ingeval van sloop, tenminste 120% van de oppervlakte die wordt opgericht of in gebruik wordt genomen;
	- o ingeval van herbestemming, ten minste 200% van de oppervlakte die wordt opgericht of in gebruik wordt genomen;
- voor de sanering geen gebruik is gemaakt van een provinciale saneringsregeling.

Binnen Stalderingsgebied gelden dus extra voorwaarden voor de ontwikkeling van veehouderijen gericht op het voorkomen van een verdere regionale concentratie van vee en het tegengaan van (verdere) leegstand. De toename van de oppervlakte dierenverblijf binnen een bouwperceel is alleen mogelijk als er elders dierenverblijven verdwijnen; het zogenaamde stalderen. Onderhavig plan voorziet niet in de realisatie van bebouwing die gebruikt wordt voor veehouderij(en). Deze aanduiding heeft derhalve geen belemmerende werking op onderhavig planvoornemen.

### **Conclusie provinciaal beleid**

In navolging van de voorgaande bevindingen is de voorgenomen ontwikkeling in overeenstemming met de uitgangspunten uit de 'Omgevingsvisie Noord-Brabant' en de regels uit de 'Interim omgevingsverordening Noord-Brabant'. Op basis van artikel 5.3 'Wijziging grenzen van werkingsgebieden', eerste lid van de Interim omgevingsverordening, wordt Gedeputeerde Staten van de provincie Noord-Brabant verzocht tot medewerking tot herbegrenzing van het werkingsgebied 'Verstedelijking afweegbaar' ter plaatse van de projectlocatie. Deze aanvraag zal deel uitmaken van een planologische procedure die wordt doorlopen om het realiseren van de woningen bestemmingsplanmatig mogelijk te maken.

# **3.2.3 Concept-omgevingsverordening**

Voornoemde Interimverordening wordt te zijner tijd vervangen door een nieuwe omgevingsverordening.

Thans is een concept-verordening gereed en ten behoeve van deze ontwikkeling is het navolgende relevant.

De gebieden 'Verstedelijking afweegbaar' zijn vervallen. Gemeenten zijn zelf verantwoordelijk om gebaseerd op de diep-rond-breed methodiek die in de omgevingsvisie is afgesproken een afweging te maken waar verstedelijking het beste een plek kan krijgen als dit binnenstedelijk niet mogelijk is.

De onderhavige locatie is gelegen aan de rand van de dorpskern Oploo. Een ter plaatse gelegen veehouderij past in functionele zin niet in de nabijheid van een woonkern. Met het onderhavige initiatief wordt de veehouderij beëindigd en vervangen door een kleinschalig woningbouwplan dat gericht is op een uniek woonconcept, waarbij bewoners samen leven en voor elkaar zorgen met behoud van de nodige privacy in de vorm van zelfstandige wooneenheden en gemeenschappelijke voorzieningen, zoals een paviljoen en moestuin. Qua architectuur en stedenbouwkundige invulling wordt vorm gegeven aan de cultuurhistorische waarden en de overgang tussen woonkern en buitengebied.

De gemeente is dan ook voornemens om deze locatie onderdeel uit te laten maken van de woonkern Oploo en daarmee past deze ontwikkeling in de toekomstige omgevingsverordening.

# **3.3 Regionaal en gemeentelijk beleid**

# **3.3.1 Waterbeheerplan 2016-2021 Waterschap Aa en Maas**

Het beleid van het waterschap Aa en Maas is vastgesteld in het Waterbeheersplan 2016 - 2021. Dit plan kent de volgende hoofddoelstelling: 'Het ontwikkelen, beheren en in stand houden van gezonde en veerkrachtige watersystemen, die ruimte bieden aan een duurzaam gebruik voor mens, dier en plant en waarbij de veiligheid is gewaarborgd.' Voor een duurzaam waterbeheer hanteert het waterschap een vijftal doelstellingen:

- a. zorg voor een duurzame watervoorziening;
- b. zorg voor een veilig en bewoonbaar gebied (minimaliseren van wateroverlast);
- c. zorg voor gezond, natuurlijk en schoon water;
- d. vergroten van de ecologische en landschappelijke betekenis van water (belevingswaarde);
- e. optimaliseren van de inspanningen voor de waterbeheerder.

Voor meer informatie over de implementatie van de waterschap doelstellingen in onderhavig plan, zie paragraaf 4.2.3.

### **3.3.2 Woningbouwbeleid**

### *Regionale woningbouwafspraken*

In mei 2017 heeft de provincie Noord-Brabant haar bevolkings- en behoefteprognose geactualiseerd. De prognose is een belangrijk richtinggevend kwantitatief instrument voor het volkshuisvestelijke beleid van de gemeente. In de provinciale prognose wordt gewerkt met een 'hoog scenario' (480) en een 'laag scenario' (370). Het verschil tussen beide scenario's zit in het al dan niet inlopen van het thans bestaande woningtekort (110).

Vooruitlopend op en in afwachting van de nieuwe prognose heeft het Regionaal ruimtelijk overleg (RRO) Noordoost-Brabant in december 2016 besloten om, voor de betrokken gemeenten, de (kwantitatieve) woningbouwafspraken voor de periode 2016-2026 nog vast te stellen op basis van de provinciale Bevolkings- en woningbehoefteprognose 2014. Het in de *Regionale Agenda Wonen 2017 (deel A)* vastgelegde groeicijfer voor de gemeente Sint Anthonis is daarbij vastgesteld op 555. Gelet op de aantallen woningen volgens de provinciale prognose(s), respectievelijk de in regionaal verband gemaakte afspraken, is het aantal in dit bestemmingsplan opgenomen woningen (maximaal 18) in overeenstemming met de bedoelde afspraken. Daarnaast dient opgemerkt te worden dat het bestemmingsplan er niet toe zal leiden dat de voor de gemeente Sint Anthonis toegestane harde plancapaciteit voor woningbouw wordt overschreden.

#### *Regionale woningmarktstrategie Land van Cuijk*

In 2013 hebben de vijf gemeenten in het Land van Cuijk een gezamenlijke regionale woningmarktstrategie vastgesteld. In 2018 is deze woningmarktstrategie geactualiseerd, rekening houdend met de meest actuele volkshuisvestelijke ontwikkelingen.

In de woonmarktstrategie zijn zes uitgangspunten (zogeheten ankers) benoemd die de kern vormen van de visie. Per anker is een doel gesteld.

- 1. **Een vitale regio.** Doel: tot 2030 nog met 3.000 tot 4.000 extra woningen groeien.
- 2. **Een gezonde woningmarkt.** Doel: met gezond verstand optimaal inspelen op de woonwensen van mensen. Gemeenten sturen lokaal en stemmen regionaal af.
- 3. **De juiste woning op de juiste plek in dit Land van kernen.** Doel: het Land van Cuijk doet recht aan de eigenheid en vitaliteit van kernen. Hierbij wordt verschil gemaakt in de wijze van gebiedsontwikkeling tussen grotere en kleinere kernen.
- 4. **Kwaliteit bestaande voorraad en kernen meer centraal.** Doel: kwaliteit bestaande voorraad: van goed naar excellent.
- 5. **Een levensloopvriendelijke regio.** Doel: kwetsbare inwoners met lichamelijke, verstandelijke of psychische beperkingen wonen zoveel mogelijk in hun eigen leefomgeving. Is dat niet mogelijk dan is er in de grotere kernen een goede woonzorginfrastructuur.
- 6. **Een duurzame regio.** Doel: vanaf 2050 zijn alle woningen (bestaand en nieuw) grotendeels energieneutraal. De vijf gemeenten in het Land van Cuijk zorgen voor een gelijk speelveld.

De voorliggende ontwikkeling van maximaal 18 wooneenheden draagt bij aan het doel om tot 2030 met 3.000 tot 4.000 woningen te groeien. Daarnaast draagt het plan bij aan een gezonde woningmarkt en een levensloopvriendelijke regio, omdat middels de ontwikkeling van 10 levensloopbestendige woningen als onderdeel van dit plan wordt ingespeeld op de behoefte aan levensloopbestendige woningen voor senioren. Tot slot draagt de ontwikkeling bij aan de vitaliteit van de kern Oploo en is sprake van de 'juiste woning op de juiste plek'. De ontwikkeling vindt namelijk plaats ter plaatse van een voormalig agrarisch bedrijf dat gesloopt en herontwikkeld zal worden ten behoeve van woningbouw. Het plan is kortom passend binnen de uitgangspunten van de Regionale woningmarktstrategie Land van Cuijk.

### **3.3.3 Structuurvisie 'Kernen Sint Anthonis'**

Op 9 februari 2017 heeft de gemeenteraad de Structuurvisie Kernen vastgesteld. Deze structuurvisie bevat een toekomstbeeld van de gewenste ruimtelijke ontwikkeling van de kernen van de gemeente Sint Anthonis tot 2030. De visie betreft de dorpskernen en de 'bebouwde kom'. Ondanks dat onderhavige ontwikkeling formeel, op basis van het vigerende bestemmingsplan niet is gelegen in de bebouwde kom, is er wel te motiveren dat het planvoornemen dient te voldoen aan de voorwaarden zoals opgenomen in de Structuurvisie Kernen. De formele bebouwde kom grens ligt namelijk voor het plangebied en het plangebied grenst direct aan de dorpskern van Oploo. Derhalve vindt in het kader van het bestemmingsplan een uitgebreide motivering plaats ten aanzien van de Structuurvisie Kernen.

De belangrijkste opgaven die in de structuurvisie worden beschreven zijn als volgt:

- De kernen van de gemeente zijn verschillend van omvang, maar ademen allen een rustige en dorpse sfeer. Deze rust wordt door onze inwoners gewaardeerd. Tegelijkertijd mag het echter geen 'dode boel' worden. Er is aandacht nodig voor het vasthouden van economische en sociale activiteiten in onze kernen.
- Het programma van woningbouwprojecten is niet in overeenstemming met de woningen waaraan volgens onderzoek op termijn behoefte is: meer betaalbare woningen voor starters en minder dure woningen. Het woningbouwprogramma wordt in deze structuurvisie daarom zoveel mogelijk in overeenstemming gebracht met de (toekomstige) vraag uit de dorpen.
- De gemeente is niet langer in staat om, zoals vroeger, alle bestaande voorzieningen in de dorpen te subsidiëren en stimuleren. Gelijktijdig is er de wens om de dorpsgemeenschappen zelf sterker te laten participeren. In de structuurvisie wordt gezocht naar een (nieuw) acceptabel en betaalbaar voorzieningenniveau voor de gemeente als geheel.

Om uitvoering te geven aan deze opgaven zijn de volgende hoofdpunten gedefinieerd:

- Het ondersteunen van initiatieven van inwoners en ondernemers en het vereenvoudigen van de processen daarvoor.
- Ruimte bieden aan woningbouw in (collectief) particulier opdrachtgeverschap.
- Het stimuleren van economische ontwikkeling (MKB, recreatie en toerisme), waaronder het bieden van voldoende vestigingsmogelijkheden op bedrijventerreinen.
- Ruimte bieden aan kleinschalige initiatieven die passen bij het toeristisch beleid, uitgaande van rust, ruimte en kleinschaligheid.
- Werken aan een duurzame agrarische sector die bijdraagt aan de leefbaarheid.

Wat betreft het onderdeel wonen wil de gemeente Sint Anthonis ook in de toekomst een prettige woongemeente blijven met kwalitatief goede woonmilieus. Hierbij gelden de volgende uitgangspunten:

- 1. Sint Anthonis bouwt voor de eigen behoefte, rekening houdend met de regionale afspraken;
- 2. Gestuurd wordt op een evenwichtige woningvoorraad met de bestaande woningbouwplannen;
- 3. Een deel van het woningbouwprogramma wordt ingevuld door transformatie van de bestaande voorraad.

Het plangebied is op de structuurvisiekaart gelegen buiten de bebouwde kom van Oploo. In het kader van het planvoornemen worden de agrarische bedrijfsactiviteiten formeel gestopt en worden de opstallen op het perceel gesloopt. Hiervoor in de plaats worden maximaal 18 wooneenheden gerealiseerd. Het plan biedt kansen voor een betere invulling tegen de bestaande kern, het definitief opheffen van de veehouderij en het op een landschappelijk verantwoorde wijze inpassen van de uitbreiding van de dorpsrand. Aangezien op basis van de woonbehoefte onderbouwing blijkt dat door de toekomstige woningbehoefte nog ruimte is om woningen toe te voegen aan het woningbouwprogramma, is er voldoende ruimte voor het realiseren van maximaal 18 wooneenheden. Voor meer informatie zie paragraaf 4.4.

De voorliggende ontwikkeling wordt derhalve passend geacht binnen de Structuurvisie Kernen, aangezien de woningen mogelijk worden gemaakt op een herontwikkelingslocatie aan de rand van de dorpskern. In navolgende paragraaf wordt het planvoornemen tevens getoetst aan de voorwaarden conform de Structuurvisie buitengebied Sint Anthonis.

Kaart Oploo uit Structuurvisie Kernen, met globale aanduiding plangebied (rode pijl)

# **3.3.4 Structuurvisie 'Buitengebied Sint Anthonis'**

De gemeenteraad van de gemeente Sint Anthonis heeft op 27 januari 2014 voor haar grondgebied de Structuurvisie buitengebied Sint Anthonis vastgesteld. De centrale ambitie voor het buitengebied is om ruimte te geven aan ontwikkelingen binnen de verschillende sectoren in het buitengebied. Werken, wonen en recreëren moeten elkaar verbinden, versterken met oog voor eigenheid en het karakteristieke landschap.

In de structuurvisie wordt ten aanzien van de ontwikkelingsmogelijkheden onderscheid gemaakt in een aantal deelgebieden. Het plangebied is gelegen binnen deelgebied 6 'Kleurenpalet'. Het is het gebied om de kernen Wanroij, Ledeacker, Sint Anthonis en Oploo. Het gebied wordt gekenmerkt door het kleinschalige karakter en de diverse clusters van agrarische bedrijven/veehouderijen. Deze agrarische bedrijven/veehouderijen liggen aan de oorspronkelijke verbindingswegen tussen de kernen op hoger gelegen gronden. Andere gebiedskenmerken zijn de oude akkercomplexen, oude provinciale wegen door de dorpen, een stukje LOG, relatief veel burgerwoningen en recreatief-agrarische gebruik (paarden). Binnen dit deelgebied zijn, in vergelijking met de andere deelgebieden, de meeste bebouwingskarakteristieken aanwezig. Zo bestaat het deelgebied uit bebouwingsconcentraties, open en halfopen linten buiten de kernen, en solitaire bebouwing binnen en buiten de kernrandzones. De dynamiek in dit deelgebied komt in belangrijke mate uit andere functies (dan de agrarische) die in steeds sterkere mate de functionele karakteristiek van dit gebied gaan bepalen.

Het kleurenpalet is het oude agrarische landschap. De oorspronkelijke kleinschalige karakteristiek van het landschap gaat hand in hand met verbrede ontwikkelingen, waarbij agrarische bedrijfsactiviteiten meer en meer overgaan naar wonen, toerisme en recreatie, maatschappelijke voorzieningen en kleinschalige bedrijvigheid.

Belangrijk hierbij is dat deze functionele ontwikkelingen de ruimtelijke kwaliteiten verder versterken en de kleinschaligheid respecteren en ondersteunen. De gemeente zal daarom terughoudend zijn naar ontwikkelingen die gepaard gaan met een ruimtebehoefte die niet strookt met de karakteristiek van het gebied. Daarbij kijken we niet alleen naar de actuele situatie en concrete aanvraag, maar ook naar de potentiële door ontwikkel risico's op de middellange termijn.

In dit deelgebied geldt een aantal gebied specifieke voorwaarden en algemene voorwaarden voor de functies wonen en overige bedrijvigheid. Hiernavolgend wordt aan deze voorwaarden getoetst.

#### **Wonen**

#### **Gebied specifieke voorwaarden:**

- Bijdragen aan de stedenbouwkundige kwaliteiten van het deelgebied;
*Zoals onderbouwd in paragraaf 2.2 tot en met 2.4 in dit bestemmingsplan voldoet onderhavig planvoornemen aan de stedenbouwkundige eisen die worden gesteld, wordt het perceel kwalitatief verbeterd, vindt aansluiting plaats bij- en draagt daarmee bij aan de stedenbouwkundige kwaliteiten van het deelgebied.*

- Bijdragen aan behoud dan wel versterking van de landschappelijke/ecologische kwaliteiten van het deelgebied.
*De Watermolenstraat wordt versterkt in zijn identiteit door het intact houden van de ensemble van de watermolen en het versterken van de entree door een passende landschappelijke inpassing. Het plan biedt kansen voor een betere invulling tegen de bestaande kern, het definitief opheffen van de veehouderij en het op een landschappelijk verantwoorde wijze inpassen van de uitbreiding van de dorpsrand. Bij de keuze van de beplanting wordt gebruik gemaakt van gebiedseigen soorten.* 

# **Algemene voorwaarden:**

Nieuwvestiging binnen een bebouwingsconcentratie

*Het planvoornemen vindt plaats binnen een bebouwingsconcentratie aan de rand van de bebouwde kom van Oploo.* 

- Bijdragen aan of passen binnen de gemeentelijke woonvisie;
*De beoogde ontwikkeling past binnen de gemeentelijke en regionale woonvisie.*

- Overtollige bebouwing wordt gesloopt;
*Oude en vervallen opstallen worden gesloopt. De woonboerderij blijft behouden en wordt herontwikkeld.* 

- Het de leefbaarheid in het landelijk gebied bevordert/Dienen bij te dragen aan sociaal-maatschappelijke aspecten van leefbaarheid;
*De beoogde ontwikkeling bevordert de leefbaarheid van het landelijk gebied; door het toevoegen van en het bouwen naar behoefte met een gedifferentieerd woonprogramma.*

- Qua aard aangesloten wordt bij de functionele karakteristiek van de omgeving;
*De beoogde ontwikkeling betreft de realisatie van maximaal 18 wooneenheden in een bebouwingsconcentratie aan de rand van de bebouwde kom. Met het planvoornemen wordt aangesloten op de functionele karakteristiek van de omgeving*

Bestaande (agrarische) ondernemingen niet extra belemmert;

*Omliggende agrarische en niet-agrarische bedrijven worden niet belemmerd, voor meer informatie zie hoofdstuk 4.*

Borging van relevante duurzaamheidsaspecten op inrichtingsniveau.

*Bij de realisatie van de woningen is er sprake van gasloos gebruik en wordt gebruik gemaakt van duurzame bouwmaterialen.*

# **3.3.5 Aanvulling Structuurvisies Kernen en Buitengebied: Uitwerking Fonds Ruimtelijke Kwaliteit**

In de hiervoor beschreven gemeentelijke structuurvisies is opgenomen dat bij ontwikkelingen ook een investering in de ruimtelijke kwaliteit wordt gevraagd. In deze aanvulling zijn de beleidskeuzes nader uitgewerkt en wordt omschreven hoe de fondsvorming plaatsvindt en waarvoor de middelen ingezet gaan worden.

De gemeente heeft daartoe het Fonds Ruimtelijke Kwaliteit ingesteld. De te ontvangen fondsbijdragen worden zodanig ingezet dat de kwaliteit van het woon- en leefmilieu (kernen en buitengebied) verbeterd wordt en de ruimtelijke kwaliteit van de gemeente versterkt. Hiermee wordt invulling gegeven aan het uitgangspunt 'Kwaliteit door ontwikkeling', dat centraal staat in de Omgevingswet. Voor het buitengebied wordt daarmee tevens invulling gegeven aan de Provinciale regelgeving dienaangaande. De overeengekomen hoogte van de kwaliteitsinvestering en de bijdrage aan het Fonds Ruimtelijke Kwaliteit, worden vastgelegd in een privaatrechtelijke overeenkomst tussen de initiatiefnemer en de gemeente. Ook omvat deze (kosten van) onderhoud en beheer.

Met initiatiefnemer is derhalve op 11 augustus 2020 een anterieure overeenkomst gesloten, waarin ten aanzien van de kwaliteitsbijdrage het volgende is overeengekomen.

De Interim omgevingsverordening Brabant c.q. Structuurvisie Buitengebied Sint Anthonis verlangen van initiatiefnemer een ruimtelijke kwaliteitsslag. De Initiatiefnemer levert deze kwaliteitsslag op eigen grond door het slopen van opstallen en het aanleggen van een landschappelijke inpassing van het projectgebied. De aanplant en beheer van de landschappelijke inpassing wordt geborgd in de verbeelding en de planregels van het op te stellen bestemmingsplan.

De ruimtelijke kwaliteitsslag wordt betaald in natura met investeringen in het plangebied en voor zover dat niet mogelijk is met een kostenbijdrage aan het Fonds Ruimtelijke Kwaliteit. De waarde van de ruimtelijke kwaliteitsslag wordt forfaitair berekend als 20% van de waardevermeerdering van de projectlocatie, een en ander bepaald conform de aanvulling op de structuurvisie ''Aanvulling Structuurvisies Kernen en Buitengebied: Uitwerking Fonds Ruimtelijk Kwaliteit''. Initiatiefnemer heeft met investeringen in het plangebied reeds een substantiële bijdrage in natura geleverd. De hoogte van de resterende financiële kostenbijdrage is € 11.784,00 (zegge; elfduizendzevenhonderdvierentachtig euro).

De genoemde kostenbijdrage zal door Initiatiefnemer op verzoek van de Gemeente worden betaald binnen een maand na het onherroepelijk worden van het bestemmingsplan. Daarnaast wordt in het bestemmingsplan een voorwaardelijke verplichting worden opgenomen ter borging van de uitvoering van de maatregelen voor de landschappelijke inpassing.

# **3.3.6 Conclusie gemeentelijk beleid**

In navolging van de voorgaande bevindingen is de voorgenomen ontwikkeling in overeenstemming met de uitgangspunten de Structuurvisie Kernen en de Structuurvisie buitengebied Sint Anthonis. Daarnaast is middels een anterieure overeenkomst en de regels van onderhavig bestemmingsplan de ruimtelijke kwaliteitsslag geborgd en een bijdrage in het Fonds Ruimtelijke Kwaliteit verzekerd.

# **4. UITVOERINGSASPECTEN**

# **4.1 Milieuaspecten**

## **4.1.1 Bodem**

#### *Algemeen*

Formeel gezien dient in het kader van een bestemmingswijziging (over het algemeen middels een bodemonderzoek) aangetoond te worden dat de bodem geschikt is voor het beoogde gebruik. Aangezien de ontwikkeling voorziet in het saneren van een voormalig agrarisch bedrijf inclusief diverse opstallen en het realiseren van maximaal 18 wooneenheden, wat een voor bodem gevoelige functie betreft, dient er aangetoond te worden dat de bodem hiervoor geschikt is.

# *Onderzoek*

In het kader van onderhavige ontwikkeling is door Lycens B.V. een verkennend bodemonderzoek5 uitgevoerd voor het plangebied. De resultaten van het onderzoek worden hieronder kort beschreven. Voor meer informatie wordt verwezen naar de volledige onderzoeksrapportage in bijlage 4.

Op basis van de onderzoeksresultaten kan worden geconcludeerd dat de bodemkwaliteit over het algemeen geen negatief effect heeft op de financiële waardering van het perceel en dat over het algemeen geen belemmeringen bestaan tegen de planologische procedure. De gestelde hypothese dat de locatie als "onverdacht" beschouwd kan worden ten aanzien van chemische parameters is niet juist gebleken op basis van de aangetoonde licht verhoogde gehalten aan enkele zware metalen in de puinhoudende ondergrond. De gevolgde onderzoeksstrategie en de uitkomsten in het verkennend bodemonderzoek geven echter een representatief beeld van de milieuhygiënische kwaliteit van de bodem ter plaatse van de onderzoekslocatie. De gemeten gehalten (grond) vormen geen belemmering voor het toekomstige gebruik van de onderzoekslocatie.

Het freatisch grondwater ten noorden van de bebouwing is licht verhoogd met concentraties koper en zink. Aangezien geen antropogene bron bekend is, zijn betreffende parameters vermoedelijk van nature in verhoogde mate in het grondwater aanwezig. In het grondwater op het erfdeel zijn geen parameters verhoogd gemeten. De grondwaterkwaliteit heeft geen negatieve invloed op de financiële waardering van het perceel. Er is eveneens geen sprake van een negatieve invloed op de planologische procedure. Wel wordt het freatisch grondwater ter plaatse van de onderzoekslocatie niet multifunctioneel toepasbaar geacht. Het wordt daarom afgeraden het freatisch grondwater te gebruiken voor consumptie, besproeiing of proceswater.

Ter plaatse van vier asbestverdachte druppelzones bevat de toplaag van de bodem gewogen gehalten asbest welke de interventiewaarde / hergebruiksnorm voor asbest overschrijden. Dit betekent dat

<sup>5</sup> Lycens B.V.., *Verkennend bodemonderzoek Watermolenstraat 3 te Oploo*, projectnummer.: 2020-0023-002, d.d. 27 maart 2020

de bodemkwaliteit ter plaatse van deze druppelzones een negatieve invloed heeft op de financiële waardering van het perceel en er eveneens sprake kan zijn van negatieve effecten op de planologische procedure.

De gestelde hypothese dat de druppelzones als verdacht kunnen worden beschouwd ten aanzien van asbest is met uitzondering van de vooraf verdachte druppelzone aan de zuidzijde van de noordelijke schuur juist gebleken. De gestelde hypothese dat het overig deel van de locatie als onverdacht kan worden beschouwd ten aanzien van asbest is met uitzondering van de grond onder de betonverharding juist gebleken.

## *Vervolgadvies*

In het kader van de geplande herontwikkeling van de locatie wordt geadviseerd rekening te houden met de negatieve invloed die de vier aangetoonde asbestverontreinigingen met zich meebrengen. Op termijn zullen deze immers als gevolg van uit te voeren bodemsanering kosten met zich meebrengen. In het kader van de planologische procedure (en vermoedelijke herontwikkeling van de locatie) wordt geadviseerd om de aangetoonde verontreinigingen te saneren alvorens er gestart wordt met de bouw van de woningen.

De saneringswerkzaamheden dienen uitgevoerd te worden door een BRL 7000 erkende aannemer en dienen milieukundig begeleid te worden door een BRL 6000 erkende aannemer. Voorafgaand aan de saneringswerkzaamheden dient een BUS-melding opgesteld en ingediend te worden bij het bevoegd gezag. Na het verstrijken van de proceduretijd (5 weken) kan na het indienen van de benodigde meldingen worden gestart met de saneringswerkzaamheden.

#### *Conclusie*

Op basis van de resultaten van het uitgevoerde onderzoek kan worden geconcludeerd dat de milieu hygiënische conditie van de bodem voor wat betreft de gemeten gehalten (grond) geen belemmering vormen voor het toekomstige gebruik van de onderzoekslocatie. Het freatisch grondwater ter plaatse van de onderzoekslocatie is niet multifunctioneel toepasbaar. Het wordt daarom afgeraden het freatisch grondwater te gebruiken voor consumptie, besproeiing of proceswater.

Er moet wel een aanvullend bodemonderzoek gebeuren ná de sloop ter controle op bodemverontreiniging als gevolg van de sloopactiviteiten.

Een compleet onderzoek conform NEN 5740 is niet nodig: er kan volstaan worden met een (grond-)onderzoek gericht op de bovenste 0,5 meter van de na sloop achtergebleven bovengrond.

Bij de aanvraag omgevingsvergunning voor de activiteit bouwen is voor de kavels 1 tot en met 5, 8 tot en met 10 en 15 tot en met 18 dus een aanvullend onderzoek nodig welke uitgevoerd is na de sloop omdat op deze kavels nu nog (deels) gebouwen staan. Door na de sloop nog onderzoek uit te voeren van de bovengrond wordt dit mankement verholpen. Dit maakt verder onderdeel uit van de procedure om een omgevingsvergunning.

Op basis van de resultaten van het uitgevoerde onderzoek wordt wel een asbestsanering geadviseerd in verband met de vier aangetoonde asbestverontreinigingen binnen het plangebied. Een dergelijke sanering is onderdeel van de toekomstige omgevingsvergunning voor de activiteit bouwen.

Indien er werkzaamheden plaatsvinden, waarbij grond vrijkomt, kan de grond mogelijk niet zonder meer worden afgevoerd of elders worden toegepast. Ten aanzien van hergebruik van deze grond elders is het Besluit Bodemkwaliteit van toepassing en het tijdelijke handelingskader voor hergebruik van PFAS-houdende grond en baggerspecie van toepassing.

# **4.1.2 Geluidhinder**

#### *Algemeen*

Een nieuwe ruimtelijke ontwikkeling, waarbij sprake is van de realisatie van geluidsgevoelige objecten dient te worden getoetst aan de Wet geluidhinder. In deze wet wordt aangegeven hoe voor een gebied waar een ruimtelijke ontwikkeling plaatsvindt dient te worden omgegaan met geluidhinder als gevolg van wegverkeer, industrie en spoorwegen. Bij een ruimtelijke ontwikkeling waarbij sprake is van de ontwikkeling van geluidsgevoelige objecten binnen een geluidszone, dient een onderzoek te worden uitgevoerd naar de geluidsbelasting op deze gebouwen of terreinen.

In de Wet geluidhinder (Wgh) is bepaald dat elke weg een geluidszone heeft, met uitzondering van woonerven en wegen waar een maximumsnelheid van 30 km/u voor geldt. Bij een ruimtelijke ontwikkeling waarbij sprake is van de ontwikkeling van geluidsgevoelige objecten zoals woningen binnen een geluidszone, dient een onderzoek te worden uitgevoerd naar de geluidsbelasting op deze gebouwen of terreinen.

#### *Onderzoek*

In de omgeving van het plangebied ligt een geluidzoneerde weg. Het betreft de Watermolenstraat. In de wijde omgeving van het plangebied zijn daarentegen geen spoorwegen of gezoneerde industrieterreinen gelegen. Derhalve is het uitvoeren van een akoestisch onderzoek naar spoorwegen en industrieterreinen niet noodzakelijk. In verband met de ligging tot de Watermolenstraat is daarentegen wel het uitvoeren van een akoestisch onderzoek wegverkeerslawaai vereist.

Ten behoeve van de ontwikkeling ter hoogte van de Watermolenstraat is een akoestisch onderzoek wegverkeerslawaai uitgevoerd.6 Dit onderzoek is opgenomen in bijlage 5 van deze toelichting. Hierna wordt volstaan met een korte samenvatting.

In het kader van een goede ruimtelijke ordening zijn de Vloetweg, Watermolenstraat en Van Steenhuijsstraat opgenomen in het akoestisch onderzoek.

<sup>6</sup> K+ Adviesgroep, Watermolenstraat 3 te Oploo Akoestisch onderzoek optredende gevelbelastingen, Rapportnummer Rm200028aaAO, d.d. 10 maart 2021

In alle gevallen is sprake van een 30 km/h zone, zodat niet behoeft te worden getoetst aan de Wet geluidhinder. In het kader van een goede ruimtelijke ordening zijn de wegen wel meegenomen en zijn de optredende gevelbelastingen beschouwd volgens de systematiek van de Wet geluidhinder.

Indien zou worden getoetst aan de Wet geluidhinder wordt in alle gevallen de voorkeursgrenswaarde niet overschreden. Er is dan ook sprake van een goed woon- en leefklimaat ter hoogte van de nieuwbouwwoningen.

#### *Conclusie*

Het aspect geluid staat de onderhavige planontwikkeling niet in de weg.

## **4.1.3 Luchtkwaliteit**

De hoofdlijnen voor regelgeving rondom luchtkwaliteitseisen staan beschreven in de Wet milieubeheer (hoofdstuk 5, titel 5.2 Wm). Hierin zijn grenswaarden opgenomen voor luchtvervuilende stoffen. Voor ruimtelijke projecten zijn fijn stof (PM10 en PM2,5) en stikstofdioxide (NO2) de belangrijkste stoffen.

Een project is toelaatbaar als aan één van de volgende voorwaarden wordt voldaan:

- er is geen sprake van een feitelijke of dreigende overschrijding van een grenswaarde;
- het project leidt per saldo niet tot een verslechtering van de luchtkwaliteit;
- het project draagt alleen niet in betekenende mate bij aan de luchtverontreiniging;
- het project is opgenomen in het Nationaal Samenwerkingsprogramma Luchtkwaliteit (NSL) of een regionaal programma van maatregelen.

Om te bepalen of een project 'niet in betekenende mate' bijdraagt aan de luchtkwaliteit is een algemene maatregel van bestuur 'Niet in betekenende mate' (Besluit NIBM) en een ministeriële regeling NIBM (Regeling NIBM) vastgesteld waarin de uitvoeringsregels zijn vastgelegd. Een project kan in twee situaties NIBM bijdragen aan de luchtkwaliteit:

- het project behoort tot de lijst met categorieën van gevallen (inrichtingen, kantoor- en woningbouwlocaties) die is opgenomen in de Regeling NIBM;
- het project heeft een toename van minder dan 3% van de jaargemiddelde concentratie NO2 en PM10 (1,2μg/m3 ).

Voor woningbouwlocaties geldt een NIBM-grens (3% criterium) van ≤ 1.500 woningen (netto) bij minimaal 1 ontsluitingsweg, en ≤ 3.000 woningen bij minimaal 2 ontsluitingswegen met een gelijkmatige verkeersverdeling. Het voorliggende project betreft de realisatie van maximaal 18 wooneenheden. Dit betekent dat binnen het 3% criterium van de NIBM-grens gebleven wordt. Het project draagt dan ook 'niet in betekenende mate' (NIBM) bij aan de heersende luchtkwaliteit.

### *Achtergrondwaarden*

Het toetsingskader voor luchtkwaliteit wordt gevormd door hoofdstuk 5.2 luchtkwaliteitseisen van de Wet milieubeheer (ook wel Wet luchtkwaliteit genoemd, Wlk). De Wlk bevat grenswaarden voor zwaveldioxide, stikstofdioxide en stikstofoxiden, fijn stof, lood en koolmonoxide en benzeen. Hierbij zijn in

Nederland met name de grenswaarden voor stikstofdioxide (NO2) en fijn stof (PM2,5 en PM10) van belang. De vigerende grenswaarden voor stikstofdioxide en fijn stof zijn in de navolgende tabel weergegeven. De grenswaarden gelden voor de buitenlucht, met uitzondering van een werkplek in de zin van de Arbeidsomstandighedenwet en op plaatsen die niet toegankelijk zijn voor publiek en waar geen vaste bewoning is, zoals akkerland en de rijbaan en ontoegankelijke middenbermen van wegen.

| Stof                  | Toetsing van                | Grenswaarde |  |
|-----------------------|-----------------------------|-------------|--|
| stikstofdioxide (NO2) | jaargemiddelde concentratie | 40 µg/m³    |  |
| fijn stof (PM10)      | jaargemiddelde concentratie | 40 µg/m³    |  |
| fijn stof (PM2,5)     | jaargemiddelde concentratie | 25 µg/m³    |  |

*Grenswaarden Wlk.*

In het kader van een goede ruimtelijke ordening dient bepaald te worden of de kwaliteit van de lucht ter plaatse goed genoeg is voor de realisatie van het bouwplan. Volgens de Grootschalige Concentratie- en Depositiekaarten Nederland (GCN en GDN van het Rijksinstituut voor Volksgezondheid en Milieu – RIVM) bedroeg de concentratie PM2,5 in 2019 ter plaatse tussen de 10 en 12 µg/m³, de concentratie PM10 tussen de 18 en 20 µg/m³ en de concentratie NO2 in tussen de 10 en 15 µg/m³. Volgens de kaarten van het RIVM is de luchtkwaliteit ter plaatse ruimschoots voldoende. Daarnaast zal naar verwachting de luchtkwaliteit in de toekomst nog verder verbeteren door voortschrijdende technologie.

### *Conclusie*

De voorgenomen ontwikkeling is niet bezwaarlijk in het kader van de luchtkwaliteitseisen uit de Wet milieubeheer.

# **4.1.4 Externe veiligheid**

Het beleid voor externe veiligheid is gericht op het beperken en beheersen van risico's voor de omgeving vanwege handelingen met gevaarlijke stoffen. De handelingen kunnen zowel betrekking hebben op het gebruik, de opslag en de productie, als op het transport van gevaarlijke stoffen.

#### *Beleid*

Uit het Besluit externe veiligheid inrichtingen (Bevi), het Besluit externe veiligheid transportroutes (Bevt) en het Besluit externe veiligheid buisleidingen (Bevb) vloeit de verplichting voort om in ruimtelijke plannen in te gaan op de risico's in het plangebied ten gevolge van handelingen met gevaarlijke stoffen. De risico's dienen te worden beoordeeld op twee maatstaven, te weten het plaatsgebonden risico en het groepsrisico. Verder is op 1 april 2015 het Basisnet in werking getreden. De Wet Basisnet voegt een nieuw hoofdstuk toe aan de Wet vervoer gevaarlijke stoffen. Deze toevoeging omvat regels voor het vaststellen van het maximaal toegestane risico door het vervoer van gevaarlijke stoffen.

# *Plaatsgebonden risico*

Het plaatsgebonden risico beschrijft de kans per jaar dat een onbeschermd individu komt te overlijden door een ongeval met gevaarlijke stoffen. Het plaatsgebonden risico wordt uitgedrukt in risicocontouren rondom de risicobron (bedrijf, weg, spoorlijn etc.), waarbij de 10-6 contour (kans van 1 op 1 miljoen op overlijden) de maatgevende grenswaarde is.

# *Groepsrisico*

Het groepsrisico beschrijft de kans dat een groep van 10 of meer personen gelijktijdig komt te overlijden ten gevolge van een ongeval met gevaarlijke stoffen. Het groepsrisico geeft een indicatie van de maatschappelijke ontwrichting in geval van een ramp. Het groepsrisico wordt uitgedrukt in een grafiek, het overlijden van een bepaalde groep (bijvoorbeeld 10, 100 of 1000 personen) wordt afgezet tegen de kans daarop. Voor het groepsrisico geldt de oriëntatiewaarde als ijkpunt in de verantwoording (géén norm).

### *Toetsing*

Er moet getoetst worden aan het Bevi, Bevt en Bevb wanneer bij een ontwikkeling (beperkt) kwetsbare objecten worden toegestaan. Woningen zijn kwetsbare objecten, waarvoor de effecten op het gebied van externe veiligheid moeten worden getoetst.

Uitsnede risicokaart met globale ligging plangebied (blauw omlijnd)

#### Inrichtingen

Uit de risicokaart blijkt dat er in en in de directe omgeving van het plangebied geen risicovolle inrichtingen zijn gelegen, waarmee in het kader van de voorliggende ontwikkeling rekening mee dient te worden gehouden. In de onderstaande tabel zijn de dichtstbijzijnde gelegen inrichtingen in de omgeving weergeven inclusief afstanden tot aan het onderhavige plangebied. De overige inrichtingen zijn buiten beschouwing gelaten.

| Af<br>stand<br>(m) | Adres             | Functie                              | Activiteit                               | Risicoaf<br>stand (PR<br>10-6) (m) | Invloeds<br>gebied (M) |
|--------------------|-------------------|--------------------------------------|------------------------------------------|------------------------------------|------------------------|
| 1000               | Striep 4          | Woning                               | Bovengrondse propaan<br>tank 3.000 liter | 20                                 | 0                      |
| 1100               | Striep 1          | Fokken en houden<br>van varkens      | Bovengrondse propaan<br>tank 5.000 liter | 20                                 | 0                      |
| 1100               | Striep 5          | Vervaardiging van<br>zuivelproducten | Bovengrondse propaan<br>tank 3.000 liter | 20                                 | 0                      |
| 1100               | Den Hoek 3        | Gasunie                              | Gasdruk regel- en<br>meetstation         | 15                                 | 0                      |
| 1300               | Blauwstraat 1     | Fokken en houden<br>van varkens      | Bovengrondse propaan<br>tank 8.000 liter | 30                                 | 0                      |
| 1400               | Gemertseweg<br>12 | Fokken en houden<br>van varkens      | Bovengrondse propaan<br>tank 4.800 liter | 20                                 | 0                      |

Kortom, gelet op de afstanden in de tabel liggen risicovolle inrichtingen op dusdanige afstand dat het invloedsgebied niet tot het plangebied reikt. Derhalve vormt de ligging ten opzichte van de risicovolle activiteiten geen belemmering voor onderhavige ontwikkeling.

### *Risicovol transport over wegen, spoorwegen, water en door buisleidingen*

Er vindt in de directe omgeving van het plangebied geen transport van gevaarlijke stoffen plaats over wegen, spoorwegen, water of door buisleidingen, dat een belemmering kan vormen voor de voorgenomen ontwikkeling.

De dichtstbijzijnde gelegen buisleiding ligt op circa 950 meter ten noorden van het projectgebied. Kortom, gelet op deze afstand ligt de buisleiding op dusdanige afstand dat het invloedsgebied niet tot het plangebied reikt. Derhalve vormt de ligging ten opzichte van de risicovolle transportroutes geen belemmering voor onderhavige ontwikkeling.

#### **Conclusie**

Het plangebied is niet gelegen binnen het invloedsgebied van risicovolle inrichtingen of transportroutes. Vanuit het aspect externe veiligheid zijn er dan ook geen belemmeringen voor de voorgenomen woningbouw.

#### **Advies Brandweer**

Het stedenbouwkundig plan is beoordeeld door de brandweer op de bereikbaarheid van de hulpdiensten.7 Het advies is als bijlage 6 toegevoegd aan deze toelichting. De conclusie is als volgt.

#### Advies brandveiligheid

De brandweer heeft getoetst aan de 'Beleidsregels Bereikbaarheid en bluswatervoorzieningen'.

De brandweer constateert dat op basis van de plankaart niet kan worden beoordeeld of er sprake is van voldoende bereikbaarheid voor de hulpdiensten. Wel is duidelijk dat er sprake is van een doodlopend eind voor motorvoertuigen. De lengte van de weg wordt op ca. 100 meter geschat. Hieruit volgt dat de gewenste wegbreedte >5 meter bedraagt.

7 Brandweer Brabant-Noord, Advies: Bereikbaarheid hulpdiensten, zaaknummer 2020-001293, d.d.24 november 2020

Indien bij de detaillering van het wegontwerp rekening wordt gehouden met de richtlijnen beschreven in de beleidsregels is er sprake van voldoende bereikbaarheid voor hulpdiensten.

#### Afwijking advies

Het stedenbouwkundig plan wijkt af van het advies van de brandweer voor een wegbreedte van >5 meter. Doch kan er worden gesproken van een goede bereikbaarheid voor de hulpendiensten omdat:

- 1. De rijbaan maar 20 centimeter smaller is dan de beoogde 5 meter (4,80 m);
- 2. Er op basis van de toegestuurde tekening minimaal 3 meter aan verharding benodigd is en 3,5 meter vrije ruimte. Hiermee voldoet de rijbaanbreedte van 4,80 meter ruim aan;
- 3. Er naast de rijbaanbreedte voldoende passeermogelijkheden zijn door de gelijkvloerse voetpad/parkeerstrook;
- 4. Hierdoor ontstaat een totaal profiel van 7 meter met rijbaan, parkeerstrook/inritten.
- 5. De rijbaan eindigt op een plein waar voldoende ruimte is om te keren.

#### Een en ander is vertaald in de navolgende tekening.

Bereikbaarheid plan Watermolenstraat Oploo

#### **4.1.5 Milieuzonering**

#### *Algemeen*

Goede ruimtelijke ordening voorziet in het voorkómen van hinder en gevaar. Door bij nieuwe ontwikkelingen voldoende afstand in acht te nemen tussen milieubelastende activiteiten (zoals bedrijven) en

gevoelige functies (zoals woningen) kan goede ruimtelijke ordening gerealiseerd worden. Het is aan de ene kant zaak om te voorkomen dat er hinder en gevaar voor gevoelige bestemmingen ontstaat en aan de andere kant dient aan bedrijven voldoende zekerheid te worden geboden dat zij niet in hun activiteiten worden beperkt door nieuwe gevoelige functies. Om te bepalen of tussen de milieubelastende activiteiten en de gevoelige functies voldoende afstand in acht wordt genomen, is gebruik gemaakt van de VNG-publicatie 'Bedrijven en milieuzonering' uit 2009. In deze publicatie worden de richtafstanden gegeven voor de vier ruimtelijk relevante milieuaspecten geur, stof, geluid en gevaar. In de onderstaande tabel zijn de richtafstanden van milieucategorie 1 tot en met 3.2 weergegeven, zoals deze gelden voor een rustige woonwijk en voor een gemengd gebied.

| Milieucategorie | Richtafstand tot gevoelige functies in | Richtafstand tot gevoelige |
|-----------------|----------------------------------------|----------------------------|
|                 | een rustige woonwijk                   | functies in gemengd gebied |
| 1               | 10 meter                               | 0 meter                    |
| 2               | 30 meter                               | 10 meter                   |
| 3.1             | 50 meter                               | 30 meter                   |
| 3.2             | 100 meter                              | 50 meter                   |

In dit geval dient te worden uitgegaan van het omgevingstype 'rustige woonwijk', aangezien sprake is van een uitbreidingslocatie aan de rand van de dorpskern van Oploo.

De maximaal 18 wooneenheden zijn geen functies die volgens de (indicatieve) brochure 'Bedrijven en Milieuzonering' gezoneerd dient te worden ten opzichte van milieugevoelige functies in de omgeving. De wooneenheden betreffen daarentegen wel milieugevoelige functies. Medewerking aan het planvoornemen is pas mogelijk indien blijkt dat een goed woon- en leefklimaat in de zelfstandige woonruimte gegarandeerd is en de nieuwe woonfunctie bedrijven in de omgeving niet in hun activiteiten frustreert.

#### *Toetsing*

De dichtstbijzijnde gelegen milieubelastende activiteit betreft een maatschappelijke functie aan de Watermolenstraat. Het betreft de karakteristieke Watermolen met de bijhorende karakteristieke langgevel boerderij. Aangezien enkel een maatschappelijke functie bekend is en mogelijk is ter plaatse wordt uitgegaan van een worst case milieucategorie 1 wat voorstelbaar is voor een maatschappelijke functie in een dorpskern. Hiervoor geldt een grootste afstand van 10 meter wat betreft het aspect geluid. De maatschappelijke bestemming ligt op circa 13 meter ten westen van het plangebied. Gezien de geldende richtafstand wordt hier ruim aan voldaan.

Ten noorden van het plangebied ligt een detailhandelsfunctie (Grootestraat 40). Deze milieucategorie 1 activiteit ligt op 65 meter ten noordwesten van het plangebied. Formeel geldt een richtafstand van 10 meter tot de milieugevoelige functie voor wat betreft het aspect geur en geluid. Aan deze richtafstand wordt ruim voldaan. Ten zuiden van het plangebied ligt nog een detailhandelsfunctie (Watermolenstraat 4). Deze milieucategorie 2 activiteit ligt op 100 meter ten zuiden van het plangebied. Formeel geldt een richtafstand van 30 meter tot de milieugevoelige functie voor wat betreft het aspect geur en geluid. Aan deze richtafstand wordt ruim voldaan.

Aan de noordoostzijde zijn voetbalvelden gelegen. Voor veldsport (met verlichting) geldt een richtafstand van 50 meter voor wat betreft geluid. De dichtstbijzijnde woning is gelegen op een afstand van ruim 100 meter van de sportvelden en hiermee wordt voldaan aan de van toepassing zijnde richtafstand.

Voor het overige ligt het planvoornemen op meer dan voldoende afstand ten opzichte van milieubelastende activiteiten in de omgeving. Daarnaast zijn er in de huidige situatie reeds diverse woningen dichter bij milieubelastende activiteiten gelegen, waardoor deze als maatgevend beschouwd mogen worden. In de te realiseren woningen zal daarom sprake zijn van een goed woon- en leefklimaat. De maximaal 18 wooneenheden belemmeren bedrijven en inrichtingen in de omgeving niet.

# *Conclusie*

Op basis van het aspect milieuzonering bestaan er geen belemmeringen ten aanzien van het voorgenomen initiatief.

### **4.1.6 Geur veehouderijen**

De Wet geurhinder en veehouderijen vormt het toetsingskader voor geur afkomstig van veehouderijen. De Wet geurhinder en veehouderijen (hierna Wgv genoemd) en bijbehorende Regeling geurhinder en veehouderijen (hierna Rgv genoemd) zijn relevante wettelijke regelingen. De Wgv geeft normen voor de geurbelasting die een veehouderij mag veroorzaken op een geurgevoelig object (bijvoorbeeld een woning). De Wet geurhinder en veehouderij (Wgv) biedt gemeenten, binnen een wettelijke vastgestelde bandbreedte, de beleidsvrijheid om zelf geurnormen vast te stellen.

Het college van B&W heeft in haar vergadering van 17 mei 2016 de geurgebiedsvisie Sint Anthonis 2016 vastgesteld. Op 23 juni 2016 heeft de gemeenteraad van Sint Anthonis besloten de verordening geurhinder en veehouderij gemeente Sint Anthonis 2016 en de beleidsregel ruimtelijke ontwikkelingen en geurhinder gemeente Sint Anthonis 2016 definitief vast te stellen. Met het actualiseren van de gemeentelijke geurverordening en de beleidsregel ten aanzien van geur en ruimtelijke ontwikkelingen wordt een betere bescherming ten aanzien van geuroverlast door veehouderijen beoogd. Daarnaast blijft het noodzakelijk om ruimte te houden voor gewenste functieveranderingen in het buitengebied en voor een duurzame ontwikkeling van de veehouderij.

# *Toetsing*

# Voorgrondbelasting

In de verordening is bepaald dat voor de verschillende deelgebieden verschillende maximale waarden gelden voor de geurbelasting van een veehouderij op een geurgevoelig object in het gebied. Het plangebied is gelegen deels binnen deelgebied C 'Buitengebied, overige kernrandzones'. Binnen dit deelgebied geldt een maximale geurbelasting van 5 Ou/m³.

Uitsnede uit kaart 'Actualisatie geurverordening gemeente Sint Anthonis', behorende bij de 'Verordening geurhinder en veehouderij gemeente Sint Anthonis 2016' (Arcadis d.d. 26 april 2016, nr. C05058.000139) met globale aanduiding plangebied (blauwe cirkel)

Woningen zijn geurgevoelige objecten zoals bedoeld in de Wgv, waardoor toetsing aan geurhinder vereist is. De meest dichtbij zijnde gelegen veehouderij ligt op circa 250 meter (Watermolenstraat 5) ten zuiden en op circa 320 meter ten zuidoosten (Driekhoek 7) van het plangebied. Hiermee wordt ruimschoots voldaan aan de vaste afstanden van veehouderijen tot geurgevoelige objecten, zoals die zijn benoemd in de geurverordening.

Gezien deze afstanden tot de omliggende veehouderijen en het feit dat andere woningen reeds dichter bij deze veehouderijen zijn gelegen, zal worden voldaan aan de maximale geurbelasting van 5 Ou/m³.

Een voorgrondberekening behoeft niet te worden uitgevoerd aangezien het agrarisch bedrijf Driehoek 7, waar de grootste geurbelasting nu vandaan komt, meedoet aan de warme saneringsregeling en om zal schakelen naar een grondgebonden agrarisch bedrijf (akkerbouw). Hiermee vervalt de geurbelasting en is er geen reden om aan te nemen dat er sprake is van een te hoge voorgrondbelasting of enige belemmering van omliggende agrarische bedrijven.

#### Achtergrondbelasting

Voor nieuwe bouwplannen binnen het invloedsgebied van intensieve veehouderijen geldt dat, alvorens er gebouwd kan worden, verzekerd dient te worden dat er sprake is van een goed woon- en leefklimaat. Volgens de kaart 'Regionale geurkaart ODBN-regio 2020.1'8 is het woon- en leefklimaat in het plangebied goed.

Uitsnede Geurkaart achtergrondbelasting met globale ligging plangebied (blauwe cirkel)

Uit het voorgaande blijkt dat er ter plaatse van de initiatieflocatie sprake is van een aanvaardbaar woon- en leefklimaat en dat aan de vaste afstanden wordt voldaan.

#### *Conclusie*

Op basis van het bovenstaande kan worden geconcludeerd dat zowel voor de voorgrondbelasting als de achtergrondbelasting wordt voldaan aan de gemeentelijke geurnormen. Vanuit geurhinder van veehouderijen bestaan er hiermee geen belemmeringen voor de beoogde woningbouw. Bovendien worden de veehouderijen in de omgeving niet beperkt als gevolg van deze ontwikkeling, omdat andere woningen in de omgeving dichter bij de veehouderijen zijn gelegen.

8 Regionale geurkaart ODBN-regio 2020.1, projectnr. Z/112614, d.d. 8 juli 2020

# **4.2 Fysieke aspecten**

### **4.2.1 Cultureel erfgoed**

# *Archeologie*

Volgens de archeologische beleidskaart van de gemeente Sint Anthonis is het plangebied gelegen in een gebied dat is aangemerkt als categorie 2, 3 en 4. Ter plaatse van categorie 2 geldt een archeologische onderzoeksplicht voor bodemingrepen met een verstoringsdiepte van meer dan 50 cm en een verstoringsoppervlakte van meer dan 100 m2 . Ter plaatse van categorie 3 en 4 geldt een archeologische onderzoeksplicht voor bodemingrepen met een verstoringsdiepte van meer dan 50 cm en een verstoringsoppervlakte van meer dan 250 m2 .

Uitsnede Archeologische beleidskaart gemeente Sint Anthonis met globale ligging plangebied (blauwe pijl)

Aangezien de oppervlakte- en diepteondergrenzen bij de voorliggende woningbouw zullen worden overschreden, heeft Salisbury Archeologie B.V. een archeologisch bureau- en verkennend booronderzoek9 uitgevoerd in het plangebied. De resultaten van dit onderzoek zijn hieronder samengevat. Voor meer informatie wordt verwezen naar de volledige onderzoeksrapportage in bijlage 7.

#### Onderzoeksresultaten

Op basis van het bureauonderzoek is per periode een specifieke archeologische verwachting opgesteld. De verwachting is gebaseerd op de ligging van het plangebied op de flank van een dekzandrug, in de nabijheid van een beekdal.

#### *Laat-Paleolithicum t/m Vroege Middeleeuwen*

De ligging van het plangebied op de flank van een dekzandrug in de nabijheid van een beekdal maakt het een aantrekkelijk plaats voor bewoning, die hier al vanaf het Laat-Paleolithicum mogelijk was. Bewoning vond plaats op de hogere delen van het landschap, op de toppen van dekzandruggen. Op basis van het AHN is de verwachting dat het plangebied deels op de flank van een dekzand rug, en deels in een lager gelegen deel van het dekzandlandschap ligt. Daarom geldt voor de periodes Laat-Paleolithicum t/m Vroege Middeleeuwen een middelhoge archeologische verwachting. Uit deze periodes kunnen sporen en vondsten worden aangetroffen die verband houden met jachtkampjes, nederzetting, landbouwactiviteiten en/of begravingen. De sporen kunnen bestaan uit haard-, afval-, paal- en waterkuilen, greppels, eergetouwkrassen, ploegsporen, waterputten, huisplattegronden en begravingen. Vondsten kunnen bestaan uit aardewerk, metaal, vuursteen, bewerkt natuursteen, botmateriaal, hout en houtskool. Het archeologische relevante niveau voor deze periodes is de (intacte) top van het dekzand. Mogelijk is er een esdek in het plangebied aanwezig, dat op het dekzand is aangebracht. Hoewel een esdek een beschermend effect heeft op het archeologische sporenniveau, kan de vondstlaag uit deze periodes juist beschadigd zijn door een eventueel esdek. De vondsten zijn mogelijk verploegd en opgenomen in de basis van het esdek, er is dan alleen nog een sporenvlak aanwezig.

#### *Late Middeleeuwen t/m Nieuwe tijd*

Op de archeologische beleidskaart van de gemeente St. Anthonis is een hoge archeologische waarde aan het plangebied toegeschreven vanwege de aanwezigheid van een molen. Uit het bureauonderzoek blijkt dat deze molen niet binnen, maar iets ten westen van het plangebied ligt. Op basis van de historische kaarten worden er wel restanten van andere Nieuwe tijdse bebouwing in het plangebied verwacht. Een deel van het plangebied was in de Nieuwe tijd in gebruik als bouwland. Resten uit de periodes Late Middeleeuwen t/m Nieuwe tijd zullen verband houden met bewoning en agrarische activiteiten. Gedacht moet worden aan funderingen, paalkuilen, waterputten, greppels/sloten, ploeg- en spitsporen, wegen, moestuinbedden en restanten die verband houden met de molen. Vondsten kunnen bestaan uit aardewerk, metaal, hout en botmateriaal. Het archeologisch relevante niveau voor deze periode is de top van het esdek; resten en sporen uit deze periode zullen zich aan of net onder maaiveld bevinden.

<sup>9</sup> Salisbury Archeologie B.V., *Watermolenstraat 3 Oploo: Een bureauonderzoek en inventariserend veldonderzoek (BO en IVO-O),* Salisbury Archeologisch Rapport 346, 18 december 2020

# *Verkennend booronderzoek*

Uit het verkennende booronderzoek is gebleken dat het plangebied zich niet op de flank van een dekzandrug maar in een vlakte van verspoeld dekzand bevindt. Ook is er geen hoge zwarte enkeerdgrond maar een beekeerdgrond in het plangebied aanwezig. De middelhoge archeologische verwachting voor de periodes Laat-Paleolithicum t/m Vroege Middeleeuwen is daarom bijgesteld naar laag aangezien het plangebied in deze periodes te nat was voor bewoning. De archeologische verwachting voor de periodes Late Middeleeuwen t/m Nieuwe tijd blijft hoog. Uit deze periode kunnen resten van bebouwing en agrarische activiteiten aanwezig zijn op en in de in het plangebied aangetroffen bewoningslaag. In het westelijke deel van het plangebied is een mogelijke sloot/greppel aangetroffen. Gezien de nabijheid van de watermolen (ca. 25 m ten westen van de boring) kan dit een oude waterloop zijn die in verbinding stond met de molen.

# *Advies vervolgonderzoek*

Op basis van de resultaten van het onderzoek adviseert Salisbury Archeologie om in het plangebied een vervolgonderzoek in de vorm van proefsleuven (IVO-P) uit te voeren. In het plangebied is een ophogingslaag aanwezig waarin resten van bebouwing en andere vondsten uit de Late Middeleeuwen en Nieuwe tijd aanwezig kunnen zijn. Op en in de ophoging kunnen sporen van bewoning en agrarische activiteiten aanwezig zijn. Ook is een sloot aangetroffen die mogelijk in verbinding heeft gestaan met de watermolen die direct ten westen van het plangebied staat. Het doel van dit proefsleuvenonderzoek is het aanvullen en toetsen van de gespecificeerde archeologische verwachting. Het vervolgonderzoek zal moeten aantonen of er sprake is van een vindplaats en de aard, omvang en datering hiervan vaststellen.

### *Fase ontwerpbestemmingsplan*

De gemeente heeft ingestemd met het archeologisch advies. Om de archeologische waarden te borgen is in het ontwerpbestemmingsplan vooruitlopend op het vervolgonderzoek een dubbelbestemming 'Waarde – Archeologie' opgenomen. Dit betekent dat grondwerkzaamheden pas kunnen worden uitgevoerd als het proefsleuvenonderzoek is verricht en eventuele archeologische waarden zijn vastgesteld. De archeologische waarden zijn hiermee in voldoende mate geborgd.

#### *Proefsleuvenonderzoek*

Tijdens het proefsleuvenonderzoek is een vindplaats uit de Romeinse tijd ontdekt.10 Deze sporen bevinden zich echter uitsluitend aan de rand van het plangebied en lijken zich voort te zetten in de richting van het aangrenzende perceel dat momenteel in gebruik is als akker. Econsultancy adviseert daarom om het hele plangebied vrij te geven voor ontwikkeling wat betreft archeologie en de dubbelbestemming te laten vervallen (zie figuur 1). Wel dient bij eventuele bouwplannen binnen het aangrenzende perceel rekening gehouden worden met de aanwezigheid van een vindplaats.

Het onderzoek is als bijlage 8 aan de toelichting toegevoegd.

<sup>10</sup> Econsultancy, Evaluatierapport proefsleuvenonderzoek Watermolenstraat 3 te Oploo in de Gemeente Sint Anthonis, Rapportnummer 15788.001, versie C1, d.d. 8 juli 2021

# *Beoordeling evaluatieverslag*

Het evaluatieverslag is ter beoordeling voorgelegd aan The Missing Link, die het navolgende advies hebben afgegeven.11

Het is aannemelijk dat de Romeinse vindplaats zich ook nog binnen het plangebied uitstrekt, dat wil zeggen in het verlengde van werkput 2 tot aan de rand van het plangebied alsook aan weerszijden van werkput 2. Op basis van de aangetroffen sporen en vondsten kan de aanwezigheid van (de periferie van) een nederzetting, mogelijk met ambachtelijke productie (ijzerbewerking), niet worden uitgesloten.

De beoordeling is opgenomen in bijlage 9 van de toelichting.

### *Aanpassing planvorming: behoud in situ*

Naar aanleiding van het proefsleuvenonderzoek en de beoordeling van het evaluatieverslag is besloten om het plan zodanig aan te passen dat behoud in situ mogelijk wordt. Dit is nader beschreven in een aanvullende notitie van Econsultancy dat als bijlage 10 aan de toelichting is toegevoegd.

In het nieuwe plan wordt het gebied waarin de sporen zijn aangetroffen feitelijk niet ontgraven. Het gebied wordt grasveld, waardoor behoud in situ mogelijk is.

Behoud in situ archeologische waarden (rood omlijnd)

<sup>11</sup> The Missing Link, Beoordeling Evaluatierapport IVO-P Watermolenstraat 3 Oploo, TML project 2410.3, TML notitie 1121, Versie1.0, d.d. 19 juli 2021

# *Aanpassing regels*

De in het ontwerp-bestemmingsplan opgenomen dubbelbestemming 'Waarde – Archeologie' voor het gehele plangebied komt te vervallen, met dien verstande dat alleen ter plaatse van de rode omlijning op voorgaande situatie een dubbelbestemming 'Waarde – Archeologie' van toepassing is. De regeling is daarnaast zodanig aangepast dat ter plaatse geen verstoringen in de vorm van grondroeringen, bebouwing, verharding of beplanting met bomen of struiken kunnen plaatsvinden.

#### *Cultuurhistorie*

Het cultuurhistorisch erfgoed van Nederland bestaat uit monumentale panden, historische zichtlijnen, kenmerkende landschappen en waardevolle lijn- en/of vlakelementen. Het cultuurhistorisch erfgoed geeft een beeld van de geschiedenis van het landschap. Daarom is bescherming van deze elementen van belang.

De cultuurhistorische waarden van een gebied zijn in kaart gebracht in de zogenaamde cultuurhistorische waardenkaart. Deze wordt door de provincies beheerd. Het plangebied ligt volgens de provinciale cultuurhistorische waardenkaart binnen de regio Peelrand. De Peelrand bestaat uit een ring van middeleeuwse dorpen op enige afstand van het voormalige veengebied van De Peel. Deze oude dorpen worden gekenmerkt door akkercomplexen, schaarse groenlanden en voormalige heidevelden. De heidevelden zijn in de negentiende en twintigste eeuw ontgonnen en grotendeels omgezet in landbouwgrond, waardoor er een waardevol mozaïek is ontstaan van oude en jonge ontginningen. In het kader van onderhavige ontwikkeling wordt aangesloten bij de cultuurhistorische waarden van het landschap. Hierdoor heeft het planvoornemen geen negatieve invloed op de cultuurhistorische waarden van de Peelrand.

Zoals te zien in de navolgende afbeelding is nabij de locatie direct ten westen van het plangebied een watermolen gelegen die al vanaf de 16e eeuw in gebruik is geweest. Deze watermolen betreft een rijksmonument. Met het planvoornemen wordt aangesloten bij dit cultuurhistorisch waardevolle element. Hierdoor heeft het planvoornemen geen negatieve invloed op de cultuurhistorische waarden in de omgeving. Voor het overige zijn geen cultuurhistorisch waardevolle elementen gelegen. Doordat de het plangebied verder niet nabij cultuurhistorisch waardevolle elementen is gelegen zal met de voorgenomen ontwikkeling geen sprake zijn van onevenredige aantasting van cultuurhistorisch waardevolle elementen.

Uitsnede cultuurhistorische waardenkaart met globale aanduiding plangebied (blauwe pijl).

# **4.2.2 Ecologie**

# *Wetgeving*

De bescherming van de natuur is vastgelegd in de Wet natuurbescherming (Wnb). De Wet natuurbescherming geeft het wettelijke kader voor de bescherming van natuurgebieden en voor soortenbescherming. Bij de voorbereiding van een ruimtelijk plan dient onderzocht te worden of de Wnb ten aanzien van de bescherming van dier- en plantensoorten en gebieden de uitvoering van het plan niet in de weg staan. De provincie is bevoegd gezag voor de toetsing van handelingen met mogelijke gevolgen voor beschermde dier- en plantensoorten (de soortenbeschermingsbepalingen) én voor Natura 2000-gebieden (de gebiedenbeschermingsbepalingen). Alleen bij ruimtelijke ingrepen waarmee grote nationale belangen zijn gemoeid, blijft het Rijk bevoegd gezag.

Daarnaast vindt beleidsmatige gebiedsbescherming plaats door middel van het Nationaal Natuurnetwerk (NNN), de voormalige Ecologische Hoofdstructuur (EHS). Ook in dit kader zijn de provincies het bevoegd gezag.

### Gebiedsbescherming vanuit de Wet natuurbescherming

De Wet natuurbescherming heeft voor wat betreft gebiedsbescherming betrekking op de Europees beschermde Natura 2000-gebieden. Als er naar aanleiding van projecten, plannen en activiteiten, afzonderlijk of in combinatie met andere plannen of projecten, mogelijkerwijs significante effecten optreden, dienen deze bij de voorbereiding van een bestemmingsplan in kaart te worden gebracht en beoordeeld.

Natura 2000-gebieden hebben een externe werking, zodat ook ingrepen die buiten deze gebieden plaatsvinden en verstoring kunnen veroorzaken, moeten worden getoetst op het effect van de ingreep op soorten en habitats. Een ruimtelijk plan dat significante gevolgen kan hebben voor een Natura 2000-gebied kan alleen worden vastgesteld indien uit een passende beoordeling de zekerheid is verkregen dat het plan de natuurlijke kenmerken van het gebied niet zal aantasten. Indien deze zekerheid niet is verkregen, kan het plan worden vastgesteld, indien wordt voldaan aan de volgende drie voorwaarden:

- 1. alternatieve oplossingen zijn niet voorhanden;
- 2. het plan is nodig om dwingende redenen van groot openbaar belang, met inbegrip van redenen van sociale of economische aard; en
- 3. de noodzakelijke compenserende maatregelen worden getroffen om te waarborgen dat de algehele samenhang van het Natura 2000-netwerk bewaard blijft.

Projecten, plannen en activiteiten die mogelijk een negatief effect hebben op de beschermde natuur in een Natura 2000-gebied zijn vergunningplichtig.

### Gebiedsbescherming vanuit provinciaal beleid

Het Natuurnetwerk Nederland is een samenhangend netwerk van bestaande en te ontwikkelen natuurgebieden. Het netwerk wordt gevormd door kerngebieden, natuurontwikkelingsgebieden en ecologische verbindingszones met als doel natuurgebieden beter met elkaar en met het omringende agrarisch gebied te verbinden.

Conform artikel 1.12 van de Wet natuurbescherming dragen gedeputeerde staten in hun provincie zorg voor de totstandkoming en instandhouding van een samenhangend landelijk ecologisch netwerk, genaamd 'Nationaal Natuurnetwerk'. Zij wijzen daartoe in hun provincie gebieden aan die tot dit netwerk behoren. De planologische begrenzing en beschermingsregimes van het Natuurnetwerk Nederland loopt via het traject van de provinciale ruimtelijke structuurvisies en verordeningen.

Voor deze gebieden geldt een planologisch beschermingsregime. Activiteiten in deze gebieden zijn alleen toegestaan als ze geen negatieve effecten hebben op de wezenlijke kenmerken of waarden of als deze kunnen worden tegengegaan met mitigerende maatregelen.

#### Soortenbescherming

De Wet natuurbescherming onderscheidt beschermingsregimes voor soorten op grond van internationale verdragen, aangevuld met soorten die vanuit een nationaal oogpunt beschermd worden. Hierdoor zijn er in de Wet natuurbescherming drie verschillende verbodsartikelen per categorie soorten;

- soorten van de Vogelrichtlijn *(artikel 3.1)*;
- soorten van de Habitatrichtlijn en de verdragen van Bern en Bonn *(artikel 3.5)*;

- andere soorten *(artikel 3.10)*.
Per beschermingsregime is aangegeven welke verboden er gelden en onder welke voorwaarden ontheffing of vrijstelling kan worden verleend door het bevoegd gezag. Volgens artikel 3.31 zijn de verboden, bedoeld in de artikelen 3.1, 3.5 en 3.10 niet van toepassing op handelingen die zijn beschreven in en aantoonbaar worden uitgevoerd overeenkomstig een door het Ministerie van Economische Zaken goedgekeurde gedragscode en die plaatsvinden in het kader van bestendig beheer, bestendig gebruik, of ruimtelijke ontwikkeling of inrichting.

### *Toetsing gebiedsbescherming en soortenbescherming*

#### Gebiedsbescherming

Het plangebied is niet gelegen binnen de grenzen van een gebied dat aangewezen is als Natura 2000-gebied. Het meest nabijgelegen Natura 2000-gebied, "Boschhuizerbergen", bevindt zich op circa 11,5 kilometer afstand ten zuidoosten van het projectgebied. Indien er sprake zou zijn van een effect, betreft dit een extern effect als gevolg van storingsfactoren als toename van geluid, licht of depositie van stikstof. Mede gezien de afstand tot het plangebied zijn externe effecten als gevolg van aspecten als licht, geluid en trillingen uitgesloten. Daar de voorgenomen ontwikkeling het saneren een voormalig agrarisch bedrijf en de realisatie van maximaal 18 wooneenheden betreft, is een toename aan stikstofuitstoot te verwachten, met name tijdens de aanlegfase maar ook door een toename aan verkeersbewegingen in de toekomstige situatie. Een toename van stikstofdepositie op een Natura 2000-gebied tijdens de sloop- en/of de aanlegfase is niet uit te sluiten. Derhalve is er een vervolgonderzoek in de vorm van een AERIUS-berekening uitgevoerd. 12 Uit de berekening volgt dat zowel in de aanleg- als gebruiksfase geen depositieresultaten boven 0,00 mol/ha/jr. op natuurgebieden optreden. De volledige onderzoeksrapportage is als bijlage 11 aan deze toelichting toegevoegd.

Het plangebied is niet gelegen binnen het Natuurnetwerk Brabant (NNB). Het dichtstbijzijnde onderdeel van het NNB ligt ongeveer 650 meter ten noorden van het plangebied. Gezien de aard van de voorgenomen plannen zullen de omgevingscondities redelijkerwijs gelijk blijven, waardoor de wezenlijke kenmerken en waarden van het NNB niet worden aangetast. Vervolgonderzoek in het kader van het NNB wordt dan ook niet noodzakelijk geacht. Daarnaast ligt het plangebied ook niet binnen de groenblauwe mantel.

#### Houtopstanden

Aangezien het plangebied zich binnen de bebouwde kom bevindt is toetsing aan het onderdeel houtopstanden conform de Wet natuurbescherming bij dit plan niet aan de orde.

### Soortenbescherming

Om te kunnen toetsen of de voorliggende ontwikkeling in overeenstemming met de natuurwetgeving kan worden uitgevoerd, heeft BRO een quickscan flora en fauna uitgevoerd voor het plangebied. De resultaten hiervan zijn hieronder samengevat. Voor meer informatie wordt verwezen naar de volledige onderzoeksrapportage13 in bijlage 12.

12 Reland locatieontwikkeling, Rapportage depositieberekening Watermolenstraat 3 Oploo, projectnr. 2020.1083, d.d. 10 december 2020 13 BRO, *Quickscan flora en fauna 'Watermolenstraat te Oploo',* projectnummer P02675, 29 juni 2020

Gelet op de potentiele ecologische waarden kan het voorgenomen plan alleen in overeenstemming met de nationale natuurwetgeving en het provinciale natuurbeleid worden uitgevoerd, mits voorafgaand en tijdens het uitvoeren van de werkzaamheden het bepaalde in de Wet natuurbescherming, onderdeel soorten, in acht wordt genomen:

- Met betrekking tot de sloop zijn overtredingen ten aanzien van het verstoren/verwijderen van verblijfplaatsen van een vleermuissoort in de woonboerderij ten westen van het plangebied op basis van de quickscan niet uit te sluiten. Vervolgonderzoek gedurende het juiste seizoen dient hieromtrent uitsluitsel te geven;
- Ten aanzien van vleermuizen dient licht gericht of uitstralend op opgaand groen te worden vermeden;
- Ten aanzien van broedvogels dient, om overtreding op voorhand redelijkerwijs te voorkomen, het verwijderen van nestgelegenheid buiten het broedseizoen te worden uitgevoerd, of een controle moet de aanwezigheid van een broedgeval kunnen uitsluiten;
- In het kader van de algemene zorgplicht is het noodzakelijk om voldoende zorg te dragen voor aanwezige individuen. Dit houdt in dat al het redelijkerwijs mogelijke gedaan dient te worden om het doden van individuen te voorkomen.

Kortom, met onderhavige ontwikkeling en de daarbij komende sloop van de bebouwing binnen het plangebied, kunnen negatieve gevolgen voor vleermuizen niet uitgesloten worden, wat een overtreding van de verbodsbepalingen uit de Wet natuurbescherming betreft. Daarom zal middels soortgericht vervolgonderzoek eerst inzichtelijk moeten worden of in de huidige situatie verblijfplaatsen aanwezig zijn van de betreffende soort(groep)en. Een vervolgonderzoek naar vleermuizen loopt van half mei tot en met eind september.

In navolging op de hiervoor benoemde quickscan flora en fauna is een tweede quickscan uitgevoerd.14 Deze quickscan is als bijlage 13 toegevoegd aan deze toelichting. Hierna wordt volstaan met een korte samenvatting. Het planvoornemen zal naar verwachting geen negatief effect hebben op de staat van instandhouding van beschermde soorten. Binnen het plangebied zijn geen (verblijfplaatsen van) strikt beschermde soorten aangetroffen die door de werkzaamheden worden beïnvloed.

Uit de effectenbeschrijving blijkt dat er geen onevenredige directe of indirecte gevolgen zijn van de voorgenomen activiteiten op de voortplanting en instandhouding van beschermde dieren/ of plantsoorten. Lokaal zullen mogelijk algemene soorten uit het plangebied trekken op zoek naar een vervangende biotoop.

Voor aanvang van de werkzaamheden dient derhalve geen aanvullend onderzoek plaats te vinden. Een ontheffing met betrekking tot aantasting van beschermde soorten is niet nodig. De werkzaamheden kunnen leiden tot een beschadiging of vernietiging van mogelijke verblijfplaatsen en/of verstoring van eventueel aanwezige algemene soorten. Een algehele vrijstelling op basis van de Verordening natuurbescherming voor ruimtelijke ontwikkelingen is hierop van toepassing. De algemene zorgplicht blijft onverminderd van toepassing.

<sup>14</sup> Exlan, Quickscan soortenbescherming Watermolenstraat 3 te Oploo, projectnummer EP.21.1021, d.d. 22 maart 2021

Meer specifiek ten aanzien van vleermuizen in gebouwen is het volgende geconstateerd.

Het plangebied is zeer nauwkeurig beoordeeld op de mogelijke waarde voor vleermuizen. Hierbij is gelet op de geschiktheid van de aanwezige bebouwing als verblijfplaats voor deze dieren: aanwezigheid van spouwgaten en andere openingen in muren en daken, vetstrepen, uitwerpselen en prooiresten bij gevelopeningen.

Verblijfsruimte voor vleermuizen hebben specifieke voorwaarden zoals een stabiele temperatuur en het tochtvrij zijn. Bij vleermuizen worden vier verblijfplaatsen onderscheiden;

winterverblijven, zomerverblijven, kraamverblijven en paarverblijven. Aan de winterverblijven worden de hoogste eisen gesteld, daarna de kraamverblijven, dan de zomerverblijven en tenslotte de paarverblijven, waarbij de vleermuizen een zeer korte tijd op een bepaalde locatie kunnen verblijven.

Er zijn in en om de gebouwen geen sporen (vetstrepen, uitwerpselen, prooiresten) aangetroffen. De buitengevel is geheel gesloten, er zijn geen scheuren aangetroffen, al de kantpannen zijn ingesmeerd met specie en op de zolder zijn alleen uitwerpselen van ratten en muizen waargenomen. Daarnaast zijn er veel lekkages in het dak wat zeer negatief is voor eventuele verblijfplaatsen voor vleermuizen. De luiken aan de voorzijde van de boerderij zijn op de gevel geschroefd waardoor ook dit geen geschikte verblijfplaats is voor eventuele woning minnende vleermuizen.

Op basis van onderhavige quickscans wordt vervolgonderzoek naar effecten op beschermde gebieden (Natura 2000/NNB) niet noodzakelijk geacht. Evenmin is er sprake van een noodzaak tot het indienen van een ontheffingsaanvraag ten aanzien van houtopstanden dan wel een vergunningsaanvraag in het kader van gebiedsbescherming.

#### *Conclusie*

Voor wat betreft de gebiedsbescherming, de soortenbescherming en houtopstanden zijn er geen belemmeringen voor deze ontwikkeling.

#### **4.2.3 Waterhuishouding**

Op grond van het Besluit ruimtelijke ordening (artikel 3.1.6 lid 1 onder b van het Bro) dient inzicht te worden gegeven in de gevolgen voor de waterhuishouding die samenhangen met de ruimtelijke ontwikkeling die mogelijk wordt gemaakt.

De laatste jaren heeft het waterbeleid een wezenlijk andere oriëntatie gekregen, namelijk van reageren naar anticiperen. In ruimtelijke plannen dient steeds meer aandacht besteed te worden aan waterhuishoudkundige aspecten. Daarbij staan naast een duurzaam waterbeheer de integrale afweging en het creëren van maatwerk voorop. Water moet altijd bekeken worden in het licht van het watersys-

teem of stroomgebied waarin een stad of een dorp ligt. Een goede afstemming van waterbeleid (kwantitatieve en kwalitatieve eigenschappen) en ruimtelijke ordening, ook in het direct aangrenzende gebied, is daarom noodzakelijk.

### **Beleidskader**

Relevante beleidsstukken op het gebied van water zijn het Provinciaal Milieu- en Waterplan 2016- 2021, het Waterbeheersplan van waterschap Aa en Maas, het Nationaal Waterplan, WB21, Nationaal Bestuursakkoord Water en de Europese Kaderrichtlijn Water. Het belangrijkste gezamenlijke punt uit deze beleidsstukken is dat water een belangrijk sturend element is in de ruimtelijke ordening. De bekende drietrapsstrategieën zijn leidend:

- vasthouden bergen afvoeren (waterkwantiteit);
- voorkomen scheiden zuiveren (waterkwaliteit).

In de Keur van drie Brabantse waterschappen Aa en Maas, De Dommel en Brabantse Delta is aangegeven dat bij een toename van het verhard oppervlak en het afkoppelen van hemelwater, het uitgangspunt geldt dat plannen zoveel mogelijk hydrologisch neutraal worden uitgevoerd. Het doel van dit uitgangspunt is om te voorkomen dat hemelwater als gevolg van uitbreiding van het verhard oppervlak versneld op het watersysteem wordt geloosd.

#### **Kenmerken van het watersysteem**

De kenmerken van de watersystemen, zoals die voorkomen in het plangebied (en omgeving), kunnen het beste beschreven worden door een onderverdeling te maken in de soorten van water die in het gebied aanwezig zijn. De belangrijkste zijn: grondwater, oppervlaktewater, ecosysteem, hemel- en afvalwater. In het kader van onderhavige ontwikkeling is door Aeres Milieu B.V. een waterparagraaf en infiltratieonderzoek15 uitgevoerd voor het plangebied. De resultaten van het onderzoek worden hieronder kort beschreven. Voor meer informatie wordt verwezen naar de volledige onderzoeksrapportage in bijlage 14.

#### *Grondwater*

Het plangebied kent een licht hoogteverschil. De bestaande woning ligt op ca. 18,8 – 19 meter +NAP. Zuidoostelijk ligt het plangebied iets hoger op ca.19,3-19,5 meter +NAP. Noordelijk is het akkerland vanaf de bebouwing aflopend in noordelijke richting op ca. 18,6 meter +NAP met een lager gelegen punt op ca. 18,45 meter +NAP. De Watermolenstraat ligt op circa 18,6 meter +NAP.

De bodem bestaat tot 4 m beneden maaiveld voornamelijk uit midden en fijn zand, weinig zandige klei en grof zand en een spoor klei, veen en grind. De ondergrond bestaat uit sterk grindig matig grof zand en zwak tot sterk zandig matig grof grind.

Op basis van de beschikbare literatuur- en veldgegevens wordt voor de planlocatie ingeschat dat de Gemiddelde Hoogste Grondwaterstand (GHG) is gelegen op circa 40-80 cm – mv en de Gemiddeld

<sup>15</sup> Aeres Milieu B.V.., *Beknopte waterparagraaf en infiltratieonderzoek Watermolenstraat 3 te Oploo,* projectnummer.: AM20166, d.d. 22 oktober 2020

Laagste Grondwaterstand (GLG) dieper dan 120 cm – mv. Op basis van het uitgevoerde veldonderzoek door middel van grondboringen is geconstateerd dat het grondwater ten tijde van het veldwerk zich op circa 1,90 m – mv bevond.

De planlocatie ligt niet in een grondwaterbeschermings- en/of grondwaterwingebied.

# *Oppervlaktewater*

Op basis van de leggerkaart van Waterschap Aa en Maas zijn binnen de onderzoekslocatie geen oppervlaktewateren aanwezig. Zuidelijk zijn aan weerszijden van de Watermolenstraat greppels aanwezig. Westelijk van de Watermolenstraat bevindt zich de Oploosche Molenbeek die westelijk van en noordelijk door het centrum van Oploo (beduikerd) stroomt richting de Sambeekse Uitwatering en Oeffeltse Raam. Vanuit het planvoornemen is geen direct nadelig effect te verwachten door de planontwikkeling op het bestaande oppervlaktewaterstelsel.

# *Afvalwater*

De bestaande woning is naar verwachting niet aangesloten op het gemeentelijk rioolstelsel (boerderij met mestputten). In de bestaande situatie wordt geen hemelwater op het gemeentelijk stelsel afgevoerd. Bij de nieuwbouw zal een gescheiden stelsel aangelegd worden. Door de voorgenomen nieuwbouw van woningen is een toename aan afvalwater van in totaal ca. 0,5 m3/uur te verwachten. Deze wordt bij voorkeur onder vrij verval op het gemeentelijk stelsel aangesloten.

Ten behoeve van de onderhavige planontwikkeling wordt een vrij verval riolering aangelegd tussen het projectgebied en de hoofdriolering ter plekke.

#### *Hemelwater*

De bestaande verharding wordt gesloopt voor nieuwbouw. In de huidige situatie is geen wateroverlast bekend. Het hemelwater stroomt oppervlakkig af naar het akkerland en de nabij de Watermolenstraat gelegen greppel waar het infiltreert in de bodem. De voorkeur bij nieuwe ontwikkelingen is om het hemelwater zoveel mogelijk op eigen terrein in de bodem te infiltreren, waarbij een bovengrondse overloop toegestaan is.

Door het planvoornemen is een lichte afname aan verhard oppervlak te verwachten, namelijk 4.435 m2 in de huidige situatie ten opzichte van 4.080 m2 in de nieuwe situatie. Derhalve vindt de ontwikkeling reeds hemelwaterneutraal plaats. Vanuit het waterschap is er geen verplichting tot de aanleg van een hemelwaterberging. Het gemeentelijk beleid is gericht op het ter plaatse verwerken van hemelwater van minimaal 27 mm. Dit komt overeen met een hemelwaterberging van ca. 110 m3 . Binnen het plangebied is in het centrale gedeelte de realisatie van een wadi (waterinfiltratievoorziening) voorzien. Door de centrale verlaging ter plaatse van de wadi wordt afstromend water in de geplande hemelwatervoorziening opgevangen.

In het kader van de concrete uitwerking van het bouwplan vindt ook de uitwerking van het infiltratiesysteem in het plangebied plaats. In het kader van het planvoornemen wordt conform de huidige verkaveling een bergingsbehoefte van minimaal 110m3 voorzien. In het kader van de concrete uitwerking van het bouwplan vindt ook de concrete uitwerking van de infiltratievoorziening in het plangebied plaats.

Uit het infiltratieonderzoek is gebleken dat de infiltratiesnelheid binnen het plangebied goed is. Alleen in het zuidwestelijke deel van het plangebied is in een tussenlaag een relatief slechte verticale doorlatendheid aangetroffen. Door de wisselende siltigheid van deze bodemlaag en de zeer goede horizontale infiltratiesnelheid in deze zuidwestelijke hoek, zal hier in de praktijk geen hinder van ondervonden worden.

#### **Conclusie**

Het planvoornemen wordt ter toetsing voorgelegd bij het Waterschap Aa en Maas. De reactie van het Waterschap wordt toegevoegd in paragraaf 6.2 'vooroverleg'.

Het plangebied ligt daarnaast niet binnen een, door het waterschap aangegeven, aandachtsgebied. Als gevolg van de realisatie van de wooneenheden treden geen negatieve effecten op met betrekking tot de waterhuishoudkundige situatie ter plaatse en staat het aspect water de uitvoering van het plan niet in de weg.

Door de hoogteligging van de nieuwbouw zoals bestaand aan te leggen is bij de voorgenomen herontwikkeling geen grondwateroverlast te verwachten. Om instroom van hemelwater bij excessieve buien te vermijden, is een vloerpeil van 20 centimeter boven de kruin van de nabijgelegen weg geadviseerd (minimaal 18,8 meter +NAP).

#### **4.2.4 Verkeer en parkeren**

#### **Verkeer**

Het plangebied wordt in het westelijke deel ontsloten op de Watermolenstraat. De Watermolenstraat staat in verbinding met de Grotestraat en Vloetweg in noordelijke richting. Hiermee is ten noorden het dorpscentrum van Oploo te bereiken en Sint Anthonis. In zuidelijke en westelijke richting is Gemert gelegen. De Watermolenstraat is ter hoogte van het plangebied een 30 km/uur-weg (binnen de bebouwde kom) die overgaat op een 60 km/uur-weg (buiten de bebouwde kom).

Als gevolg van de beoogde woningbouw zal er sprake zijn van een toename van het aantal verkeersbewegingen. De verwachte verkeersaantrekkende werking van het planvoornemen is berekend op basis van de CROW-publicatie 381 "Toekomstbestendig parkeren". Het planvoornemen voorziet in maximaal 18 woningen in de vorm van een gedifferentieerd woonprogramma, inhoudende 5 starterswoningen (koopwoningen, tussen/hoek), 3 gezinswoningen (koopwoningen, tussen/hoek), 4 levensloopbestendige woningen (koopwoningen tussen/hoek) en 6 vrijstaande / twee onder een kap woningen. In het kader van de verkeersgeneratie is rekening gehouden met bovenstaande aantallen binnen de rest bebouwde kom in Oploo in de gemeente Sint Anthonis (niet stedelijke gemeente). In totaal worden gemiddeld 138 verkeersbewegingen per etmaal gegenereerd op een gemiddelde weekdag met de voorgenomen ontwikkeling.

De omliggende wegen kunnen deze verkeerstoename goed verwerken. Vanuit verkeerskundige aspecten bestaan er dan ook geen belemmeringen voor de voorgenomen herontwikkeling van het plangebied.

### **Parkeren**

Het uitgangspunt bij de herontwikkeling van het plangebied is dat het parkeren binnen het plangebied zelf wordt opgevangen, zodat er geen extra parkeerdruk voor de omgeving ontstaat. Bij het uitwerken van het ontwerp is hiermee dan ook rekening gehouden. Het planvoornemen voorziet in maximaal 18 woningen in de vorm van een gedifferentieerd woonprogramma. Aangezien sprake is van diverse woningtypologieën is met de gemeente Sint Anthonis een parkeernorm van 1,8 parkeerplaatsen overeengekomen. Daarbij komend dient rekening te worden gehouden met een aandeel van bezoekers parkeren (= 0,3).

Conform het stedenbouwkundige plan, zoals omschreven in paragraaf 2.3, voorziet het planvoornemen in 16 parkeerplaatsen op eigen terrein bij de woningen. Daarnaast wordt voorzien in 20 parkeerplaatsen in de openbare ruimte. Het voorliggende plan voorziet derhalve in totaal in 36 parkeerplaatsen binnen het plangebied. Dit komt neer op 2 parkeerplaatsen per woning inclusief bezoekersparkeerbehoefte. Hiermee worden voldoende parkeerplaatsen gerealiseerd om te kunnen voorzien in de benodigde parkeerbehoefte.

Tot slot geldt dat de definitieve toetsing van het aantal benodigde parkeerplaatsen zal plaatsvinden in het kader van de toekomstige omgevingsvergunningaanvraag. In de regels van dit bestemmingsplan zijn hiertoe voorwaarden opgenomen.

### **4.2.5 Kabels en leidingen**

Binnen het plangebied en de directie omgeving liggen geen kabels en/of leidingen met een planologische beschermingszone die van invloed is op het plangebied. Vanuit dit kader bestaan er kortom geen belemmeringen.

# **4.2.6 Molenbiotoop**

Op basis van het vigerende bestemmingsplan geldt de aanduiding 'vrijwaringszone – molenbiotoop'. De planlocatie is gelegen binnen een straal van de 100 tot 400 meter zone van de molenbiotoop. De afstand van het bouwplan, de dichtstbijzijnde gelegen bestaande bebouwing (hoek van de bestaande boerderij), tot het middelste punt van de molen, bedraagt 135 meter. Op de gronden binnen het plangebied mag alleen gebouwd worden, indien de bouwhoogte niet meer bedraagt dan de maximaal toelaatbare hoogte, zoals berekend met de biotoopformule H(x) = x * (1/30) + hoogte onderste punt van een verticaal staande wiek, waarbij x staat voor de afstand vanaf de molen.

Binnen deze zone geldt dat de bouwhoogte van nieuw op te richten bouwwerken niet meer mag bedragen dan 1/30 van de afstand tussen bouwwerken en de molen, gerekend vanaf de onderste punt van een verticaal staande wiek. De afstand bedraagt 135 meter en de hoogte van de onderste punt van de verticaal staande wiek bedraagt 1,5 meter. Dit betekent dat de maximale bouwhoogte 6 meter bedraagt (=4,5 meter + 1,5 meter).

In het kader van het planvoornemen is een bouwhoogte van maximaal 6 meter niet toereikend. Derhalve is op basis van het vigerende bestemmingplan advies ingewonnen bij de molenaar met de vraag of het bouwplan ter plaatse van de Watermolenstraat aanvaardbaar is en de belangen van de molen niet worden geschaad (zie artikel 39.18.3 Afwijken van de bouwregels).

In het kader van het bestemmingsplan heeft een overleg plaatsgevonden tussen de Molenstichting Oploo en initiatiefnemers. De resultaten van het overleg worden hieronder kort beschreven. Voor meer informatie wordt verwezen naar de volledige notulen in bijlage 15.

De molenstichting heeft geen bezwaar tegen de beoogde ontwikkeling, mits:

- de woningen, op het nieuw te bouwen plan Leeuwenleen, niet hoger zijn dan bestaande woningen Watermolenstraat 1 (Verberk) en 1a (Peters);
- er in de landschappelijke inpassing geen rij met hoge bomen komt. De molenstichting wil niet dat de bomen in de inpassingszone een windbuffer gaan vormen. Dat zou het geval zijn wanneer er bomen worden geplant die heel hoog worden. Als er knotwilgen of andere lage bomen komen is dat geen probleem. Joan en Harry zeggen dat er het plan is om lage bomen, waarschijnlijk knotwilgen, te planten.

Met onderhavig plan wordt de boerderij teruggebracht in de vorm van een woonboerderij met rijwoningen met één tot anderhalve bouwlaag met kap. Voor de overige nieuwbouw woningen binnen het plangebied geldt dat deze ook maximaal met één tot anderhalve bouwlaag met kap worden gerealiseerd. Hiermee wordt aangesloten op de bouwhoogte wat betreft de omliggende woningen. De bouwhoogte is in de regels gemaximeerd tot 10,6 meter.

Verder wordt wat betreft beplanting, zoals omschreven in paragraaf 2.3, is aangesloten bij de wens van de Molenstichting om enkel een strook met struikgewassen zonder (hoge)bomen toe te passen.

Kortom, met het planvoornemen wordt de molenbiotoop gerespecteerd door het toepassen van een beperkte bouwhoogte van de bebouwing en het toepassen van een strook met struikgewassen zonder (hoge)bomen.

# **4.3 M.e.r.-plicht**

Het voorliggende bestemmingsplan maakt de ontwikkeling van woningbouw mogelijk. Dit kan leiden tot een m.e.r.-plicht.

Het voorliggende bestemmingsplan maakt de ontwikkeling van woningbouw mogelijk. Dit kan leiden tot een m.e.r.-plicht.

#### **Ontwikkeling van woningen**

De beoogde ontwikkeling en de hiervan deel uitmakende onderdelen komen in lijst C van de bijlage van het Besluit m.e.r. niet als activiteit voor. Met betrekking tot de ontwikkeling is in onderdeel D (11.2)

van de bijlage van het Besluit m.e.r. het volgende opgenomen: "*de aanleg, wijziging of uitbreiding van een stedelijk ontwikkelingsproject met inbegrip van de bouw van winkelcentra of parkeerterreinen.*" De voorgenomen ontwikkeling ligt ver onder de drempelwaarde die is opgenomen in kolom 2, namelijk een oppervlakte van 100 hectare of meer, een aaneengesloten gebied en 2.000 woningen of meer of een bedrijfsvloeroppervlakte van 200.000 m² of meer.

Het voorliggende initiatief betreft de ontwikkeling van maximaal 18 wooneenheden met tuinen, openbare ruimte en parkeervoorzieningen in Oploo. Blijkens jurisprudentie16 dient niet iedere mogelijk gemaakte wijziging of uitbreiding van een stedelijke ontwikkeling te worden aangemerkt als een wijziging of uitbreiding van een stedelijk ontwikkelingsproject als bedoeld in kolom I, van categorie 11.2, van onderdeel D, van de bijlage bij het Besluit m.e.r. en artikel 2, onderdeel A, van de bijlage bij het Besluit m.e.r. Dat hangt af van de concrete omstandigheden van het geval. Daarbij spelen onder meer aspecten als de aard en de omvang van de voorziene wijziging of uitbreiding van de stedelijke ontwikkeling een rol.

In het voorliggende geval is sprake van de ontwikkeling van maximaal 18 wooneenheden in de vorm van een gedifferentieerd woonprogramma ter vervanging van een voormalig agrarisch bedrijf. Gezien de omvang van het project, mede afgezet tegen de oppervlakten en aantallen die worden genoemd in categorie 11.2, onderdeel D, van de bijlage bij het Besluit m.e.r., is sprake van een kleinschalig project. Daarnaast is er geen sprake is van significante milieueffecten als gevolg van de ontwikkeling en is ook geen sprake van een ligging binnen of in de nabijheid van een kwetsbaar gebied (zie hoofdstuk 4). Op basis van het bovenstaande dient de voorliggende ontwikkeling niet aangemerkt te worden als (de uitbreiding van) een stedelijk ontwikkelingsproject als bedoeld in kolom I van categorie 11.2, onderdeel D, van de bijlage bij het Besluit m.e.r.. Er hoeft dan ook geen milieueffectrapport te worden opgesteld en er hoeft ook geen m.e.r.-beoordeling te worden doorlopen.

#### **Wet natuurbescherming (passende beoordeling en plan-m.e.r.-plicht)**

Naast het Besluit m.e.r. is de Wet natuurbescherming van belang om te bepalen of een plan-MER noodzakelijk is. In de Wet natuurbescherming is opgenomen dat wanneer significante effecten op Natura 2000-gebieden niet zijn uit te sluiten een plan-MER in procedure dient te worden gebracht. Wanneer aangetoond kan worden dat er geen significante effecten zijn te verwachten is een plan-MER niet noodzakelijk. Uit paragraaf 4.2.2 'Ecologie' blijkt dat van significante effecten die kunnen leiden tot een noodzaak tot het uitvoeren van een passende beoordeling of plan-m.e.r.-plicht geen sprake is.

#### *Conclusie*

De voorgenomen woningbouwontwikkeling betreft geen stedelijk ontwikkelingsproject als bedoeld in het Besluit milieueffectrapportage, vanwege de aard en schaal van het project, het feit dat geen sprake is van significante milieueffecten als gevolg van de ontwikkeling en ook geen sprake is van ligging binnen of in de nabijheid van een kwetsbaar gebied. Er hoeft dan ook geen milieueffectrapport te worden opgesteld en er hoeft ook geen m.e.r.-beoordeling te worden doorlopen.

16 O.a. ABRS 22 mei 2019 (ECLI:NL:RVS:2019:1668) en Rechtbank Amsterdam 6 februari 2018 (ECLI:NL:RBAMS:2018:648).

Het bestemmingplan heeft geen significante gevolgen op een Natura 2000-gebied. Er hoeft derhalve geen passende beoordeling te worden uitgevoerd en vanuit de Wet natuurbescherming geldt geen m.e.r.-plicht.

# **4.4 Ladder voor duurzame verstedelijking**

In de gemeente Sint Anthonis spelen verschillende woningbouwinitiatieven. Het aantal woningbouwplannen overschrijdt de provinciaal vastgestelde woningbehoefteprognose. Ook zijn er verschillende uitbreidingsplannen buiten bestaand stedelijk gebied.

Op de achtergrond speelt daarnaast ook de ophanden zijnde gemeentelijke herindeling (per 01-01- 2022), waarbij de gemeenten Sint Anthonis, Cuijk, Boxmeer, Grave en Mill en Sint Hubert samen de nieuwe gemeente Land van Cuijk zullen gaan vormen. Ook de woningbouwbehoefte in de subregio Land van Cuijk is daarom van belang om mee te nemen.

In zowel de gemeente Sint Anthonis als de regio Land van Cuijk neemt het aantal inwoners en huishoudens toe tot 2030. Het aantal huishoudens stijgt hierbij sneller dan het aantal inwoners, wat duidt op een afname van de gemiddelde huishoudensomvang (vergrijzing, individualisering).

De woningmarkt in Land van Cuijk functioneert met name als een regionale woningmarkt, met onderlinge verhuisrelaties tussen de vijf gemeenten. De belangrijkste woonrelaties zijn er met gebieden buiten de eigen provincie: Noord/Midden- Limburg en Nijmegen. De regio 'verliest' inwoners aan Nijmegen en andere studiesteden. In de afgelopen jaren is er echter een groeiende oriëntatie vanuit de regio Nijmegen naar de regio Land van Cuijk te zien. Waar in 2015 7,0% van de verhuizingen in de regio Land van Cuijk uit de regio Nijmegen kwam, is dit in 2019 opgelopen tot 9,4%.2 Met een enorm woningtekort in de regio Nijmegen (en provincie Gelderland als geheel) is het logisch dat woningzoekenden uitwijken naar andere gemeenten in de buurt, waaronder gemeenten in de regio Land van Cuijk. Land van Cuijk is goed te bereiken vanuit de regio Nijmegen, waardoor mensen hier kunnen wonen en in de regio Nijmegen kunnen werken. Deze groeiende oriëntatie vanuit regio Nijmegen zorgt ook voor extra druk op de woningmarkt in Land van Cuijk, waaronder de gemeente Sint Anthonis.

Het woningbouwprogramma van Sint Anthonis richt zich dan ook niet alleen op de opvang van lokale behoefte maar ook op het accommoderen van nieuwe inwoners van buiten de huidige gemeentegrens. Er worden voorbereidingen getroffen om het Land van Cuijk als woonmilieu in de markt te zetten om woonconsumenten van elders aan te trekken, dit als antwoord op de hoge woningmarktdruk in stedelijke regio's. Hierbij wordt in eerste instantie met name gedacht aan de gunstige ligging van de regio ten opzichte van Nijmegen. Gelet op de specifieke ligging van de gemeente Sint Anthonis wordt ook het gebied waartoe Gemert en Helmond behoren gezien als extra aandachtsgebied.

Daarnaast zijn er ook enkele trends en ontwikkelingen gaande die relevant zijn met het oog op de onderhavige planvorming.

- Er is een ontwikkeling gaande waarbij mensen de stad inruilen voor 'het platteland'. De trek uit de stad was bij jonge gezinnen al een tijdje gaande, maar door de coronacrisis komt het in een stroomversnelling. Volgens de makelaarsvereniging is de waarde van woonplezier voor het welzijn van de samenleving nog nooit zo duidelijk zichtbaar geweest als nu. Zo kiezen steeds meer huizenkopers voor landelijk gebied. Vooral thuiswerkers stellen nu hogere eisen aan hun woning. Verder buiten de stad vinden zij grotere woningen met een lagere prijs en meer rust en natuur. Maar door de trek naar het landelijk gebied stijgen ook hier de huizenprijzen.
- Steeds meer starters kunnen geen kant meer op op de woningmarkt. Noodgedwongen blijven ze thuis wonen, delen ze een huis met vrienden of betalen veel huur. Uit onderzoek van ING blijkt dat van alle potentiële starters (mensen die zeggen graag een woning te willen kopen) 85 procent niet tevreden is met hun huidige woonsituatie. Ze wonen vaak te duur of te klein, maar verhuizen kan niet. Een op de drie starters was al van plan een koopwoning te kopen in 2020, maar heeft dit niet kunnen realiseren. Hiermee is het aantal starters wat op zoek is naar een koopwoning in 2021 gestegen naar 46%.
- Door dichtbevolkte steden wordt de vraag naar kwaliteit van leven binnen steden groter. Voorzieningen moeten aangepast worden op de vraag naar gezondheid, leefbaarheid en levendigheid. In de wijk zijn collectieve voorzieningen voor bewoners beschikbaar.
- Als het gaat om de woning zelf is er toenemende aandacht voor verduurzaming en renoveren meer mensen hun woning. Het aandeel groene labels groeit en het aantal ongunstige labels neemt af.

Er is dan ook behoefte aan geschikte woningen voor verschillende doelgroepen:

- betaalbare woningen voor starters (zowel appartementen als grondgebonden woningen, koop en in mindere mate huur).
- betaalbare woningen voor ouderen (zowel appartementen als grondgebonden). Het is van belang dat de woningen levensloopbestendig zijn. Daarnaast is er vraag naar nultredenwoningen voor ouderen in het middeldure tot dure segment. Ook geclusterde woningen (aangepaste woningen, nultredenwoningen) kunnen in de reguliere woningvoorraad worden gerealiseerd.
- grondgebonden koopwoningen in het lage tot middeldure segment geschikt voor gezinnen.

#### **Samenvatting Ladder voor duurzame verstedelijking**

In het kader van een goede ruimtelijke ordening is voor de beoogde ontwikkeling door BRO een onderbouwing woningbouwbehoefte17 opgesteld. De resultaten van het onderzoek worden hieronder kort beschreven. Voor meer informatie wordt verwezen naar de volledige onderbouwing in bijlage 16. In het kader van de laddertoets is gekeken naar de kwantitatieve woningbehoefte en de kwalitatieve woonbehoefte in de gemeente en op sub regionaal niveau.

De beoogde ontwikkeling bestaat uit 18 woningen binnen diverse typologieën. Het plan richt zich voornamelijk op vitale ouderen, maar heeft eveneens ruimte voor starters en gezinnen. Het plan bestaat behalve uit "stenen", ook uit het vormgeven van een manier van "samenleven". Het plan richt zich op

<sup>17</sup>BRO, *'Ladder voor duurzame verstedelijking Watermolenstraat 3 Oploo'*, projectnr.: P02675, d.d. 30 april 2021

het samenbrengen van verschillende mensen binnen een actieve woongemeenschap. Het initiatief voorziet in een kwantitatieve behoefte binnen het verzorgingsgebied.

- In de regio Noordoost-Brabant is in het landelijk gebied (waaronder de gemeente Sint Anthonis) behoefte aan geschikte woningen voor starters en doorstromers vanaf 65 jaar, met name in het betaalbare segment (huur en koop), zowel grondgebonden als gestapeld. Meer dan de helft van het beoogde woningprogramma aan de Watermolenstraat 3 richt zich specifiek op deze doelgroepen.
- Uit de regionale woningmarktstrategie van Land van Cuijk blijkt dat op korte termijn koopwoningen in alle segmenten kansrijk zijn. Huurwoningen zijn enigszins risicovol op de kortere termijn, maar minder op de langere termijn. Met name koopwoningen in het lagere en middeldure segment worden kansrijk geacht (gezinnen). Daarnaast wordt ingezet op seniorenwoningen. Het initiatief voorziet in een kwalitatieve behoefte door levensloopbestendige woningen en eengezinswoningen voor gezinnen te realiseren.
- In de gemeente is vooral behoefte aan voldoende betaalbare woningbouw, waardoor er ook voor starters en jonge gezinnen geschikte huisvesting is. Daarnaast moet er voldoende ruimte en aandacht zijn voor levensloopbestendig bouwen. Het initiatief aan de Watermolenstraat 3 draagt hier aan bij door voor verschillende doelgroepen (starters, gezinnen, senioren) woningen te realiseren in verschillende prijsklassen en typologieën. Daarmee voegt het initiatief kwaliteit toe aan de (relatief eenzijdige) woningvoorraad, die primair bestaat uit dure eengezinskoopwoningen.

#### *Conclusie*

Er kan geconcludeerd worden dat er zowel een kwantitatieve als een kwalitatieve behoefte bestaat aan het planinitiatief binnen het verzorgingsgebied. Het initiatief wordt gerealiseerd buiten bestaand stedelijk gebied en er geldt geen werkingsgebied 'Verstedelijking afweegbaar'. Desalniettemin is de provincie bereid om de Interimverordening te wijzigen naar het werkingsgebied 'Verstedelijking afweegbaar'. In dit bestemmingsplan is deze wijziging voorzien en daarmee is sprake van duurzaam ruimtegebruik.

# **4.5 Gezondheid**

### Volksgezondheid in relatie tot veehouderijen

'Notitie Handelingsperspectieven veehouderij en volksgezondheid: Endotoxine toetsingskader 1.0' Het doel van deze notitie is om, in de periode totdat er een landelijk toetsingskader endotoxine beschikbaar komt, geen nieuw of groter knelpunt op endotoxine gebied te laten ontstaan. Op basis van gegevens uit het provinciale Web-BVB is, vanuit het Ondersteuningsteam Veehouderij en Volksgezondheid, een indicatieve achtergrondkaart endotoxine opgesteld. Rond de pluimvee- en varkenshouderijen in Noord-Brabant zijn individuele endotoxine cirkels getrokken, gebaseerd op de fijnstof emissie, de situering en de diersoort volgens Web-BVB, gecombineerd met de afstandsgrafieken uit bijlage 2 van de Notitie.

Op basis van de huidige onderzoeksrapporten wordt er voor andere veehouderijsectoren, zoals melkvee, runderen, geiten en schapen, vooralsnog vanuit gegaan dat de emissie van fijnstof en daarmee

ook endotoxine verhoudingsgewijs laag is en dit daarom geen verhoogd endotoxine risico veroorzaakt. Aanvullend op de notitie is een 'Handreiking veehouderij en volksgezondheid 2.0' (versie mei 2018) gepresenteerd. De 'Handreiking veehouderij en volksgezondheid 2.0' bevat een praktisch stappenplan om te beoordelen of nadere advisering vanuit de GGD wenselijk is. De stappen kunnen worden doorlopen om na te gaan of er knelpunten worden gevonden. Of daadwerkelijk advies wordt ingewonnen bij de GGD is een afweging van het bevoegd gezag.

Met dit plan wordt geen veehouderij mogelijk gemaakt. Het stappenplan uit de 'Handreiking veehouderij en volksgezondheid 2.0' is toch doorlopen. Op basis van het 'Endotoxine toetsingskader 1.0' is beoordeeld of er sprake is van een verhoogd volksgezondheidsrisico ten aanzien van varkenshouderijen en pluimveehouderijen.

Het plangebied ligt buiten de richtafstanden die aangehouden moeten worden rondom de varkens- en pluimveehouderijen in de omgeving. Er is geen sprake van een verhoogd volksgezondheidsrisico. Er is met dit plan geen toename van geur, fijnstof en/of ammoniak. De planlocatie is gelegen in een gebied met een acceptabele geurbelasting (geursituatie optimaal, de achtergrondbelasting ter plaatse ligt tussen de 5 en 10 ouE/m3 ). Deze zal aanzienlijk dalen door de sanering van de varkenshouderij aan de Driehoek 7 te Oploo. De afstand tussen de inrichtingsgrenzen van een varkensbedrijf en een pluimveebedrijf bedraagt meer dan 100 meter. Geitenhouderijen liggen op meer dan 2 kilometer afstand. De planlocatie is eveneens niet gelegen binnen een afstand van 1 km van een pluimveebedrijf. Ook overige veehouderijen liggen buiten 250 meter afstand. Er is geen sprake van een mestbewerkings- of verwerkingsbedrijf (al dan niet als nevenactiviteit). Vanuit de omgevingsdialoog (zie paragraaf 6.2) is niet naar voren gekomen dat er sprake is van ongerustheid over de volksgezondheid.

Het stappenplan is hiermee volledig doorlopen. Een advisering van de GGD hoeft niet te worden gevraagd voor dit plan. Er is geen sprake van een verhoogd volksgezondheidsrisico op deze locatie. Dit onderdeel zorgt dan ook niet voor belemmeringen.

## Geitenhouderijen

Uit het VGO-2 onderzoek is gebleken dat zich in een straal van circa 2 km rond geitenbedrijven een verhoogd aantal gevallen van longontsteking voordoet. Binnen 2 km van het plangebied liggen geen geitenhouderijen. Er is geen sprake van een verhoogd volksgezondheidsrisico.

#### Spuitzones

In de directe omgeving van het plangebied zijn geen percelen aanwezig met een spuitzone gewasbescherming. Spuitzones vormen geen belemmering voor het plan.

#### Hoogspanningsleidingen

In de nabijheid van onderhavige ontwikkeling zijn geen hoogspanningsleidingen gelegen met een bestemmingsplanplichtige beschermingszone die van invloed zou kunnen zijn op de voorgenomen ontwikkeling.

# **4.6 Economische aspecten**

Op 1 juli 2008 zijn samen met de Wet ruimtelijke ordening (Wro) bepalingen omtrent de grondexploitatie (Afdeling 6.4 Wro) in werking getreden. In de Grex-wet is bepaald dat de gemeente bij het vaststellen van een planologische maatregel waarin mogelijkheden voor een bouwplan gecreëerd worden, verplicht is maatregelen te nemen die verzekeren dat de kosten die gepaard gaan met de ontwikkeling van de locatie worden verhaald op de initiatiefnemer van het plan. Deze verplichting vervalt indien de gronden volledig in eigendom zijn van de gemeente.

De voorliggende ontwikkeling van maximaal 18 wooneenheden betreft een bouwplan zoals bedoeld in artikel 6.2.1 van het Besluit ruimtelijke ordening. Hierdoor geldt een verplichting tot kostenverhaal. Tussen de initiatiefnemer en de gemeente is een anterieure overeenkomst gesloten.

# **4.7 Handhaafbaarheid**

Een belangrijk aspect in de uitvoering van het bestemmingsplan is van juridische aard. Het gaat hierbij om de handhaving en het toezicht op de naleving van het bestemmingsplan. Deze handhaving is van cruciaal belang om de in het bestemmingsplan opgenomen ruimtelijke kwaliteiten te kunnen bewaren. Daarnaast is handhaving van belang uit het oogpunt van rechtszekerheid. Alle gebruikers dienen door de gemeente op een zelfde wijze aan het bestemmingsplan te worden gehouden. Met deze oogmerken is in het bestemmingsplan gestreefd naar een eenvoud van in het bijzonder de planregels. Door de toegankelijkheid en de leesbaarheid daarvan worden de mogelijkheden om toe te zien op de naleving vergroot.

# **5. JURIDISCHE PLANOPZET**

# **5.1 Algemeen**

Het bestemmingsplan bestaat uit een verbeelding en planregels, vergezeld van een toelichting. De verbeelding en de regels vormen het juridisch bindende deel van het bestemmingsplan. Verbeelding en regels dienen te allen tijde in onderlinge samenhang te worden bezien en toegepast. De regels en verbeelding zijn opgesteld op basis van de landelijk geldende standaarden (SVBP 2012), het bestemmingsplan 'Kleine Kernen', zoals vastgesteld op 22 april 2013, en het in voorbereiding zijnde bestemmingsplan Roting II te Wanroij.

# **5.2 Toelichting op de verbeelding**

De verbeelding heeft de rol van visualisering van de bestemmingen. Op de verbeelding hebben alle gronden binnen het plangebied een bestemming gekregen. Binnen een bestemming kunnen aanduidingen zijn aangegeven, waaraan in de regels voorwaarden zijn verbonden. De opgenomen verklaring is niet juridisch bindend en is op de verbeelding opgenomen ten behoeve van de leesbaarheid van de verbeelding.

# **5.3 Toelichting op de regels**

De regels leggen de gebruiksmogelijkheden van de gronden en de bouwmogelijkheden en de gebruiksmogelijkheden van de aanwezige en/of op te richten bebouwing vast. De toelichting heeft weliswaar geen bindende werking, maar heeft wel een belangrijke functie bij de weergave en onderbouwing van het bestemmingsplan en bij de uitleg van de verbeelding en regels. De regels zijn onderverdeeld in 4 hoofdstukken, te weten:

- Hoofdstuk 1: Inleidende regels;
- Hoofdstuk 2: Bestemmingsregels;
- Hoofdstuk 3: Algemene regels;
- Hoofdstuk 4: Overgangs- en slotregels.

# **5.3.1 Inleidende regels**

De inleidende regels behelzen de begrippen en de wijze van meten.

#### *Begrippen*

In dit artikel zijn bepalingen (begrippen) opgenomen welke in het algemeen spraakgebruik onvoldoende vastliggen en waarbij verschillen in interpretatie bij toepassing van de planregels mogelijk zijn.

### *Wijze van meten*

Hierin wordt aangegeven op welke manier hoogte, lengte, breedte, inhoud en oppervlakte van bouwwerken / percelen gemeten moeten worden.

### **5.3.2 Bestemmingsregels**

De regels van een bestemming worden als volgt opgebouwd en benoemd:

- bestemmingsomschrijving;
- bouwregels;
- nadere eisen;
- afwijken van de bouwregels;
- specifieke gebruiksregels;
- afwijken van de gebruiksregels;
- omgevingsvergunning voor het uitvoeren van een werk, geen gebouw zijnde, of van werkzaamheden;
- omgevingsvergunning voor het slopen van een bouwwerk;
- wijzigingsbevoegdheid.

Duidelijk zal zijn dat een bestemmingsregel niet alle elementen hoeft te bevatten. Dit kan per bestemming verschillen.

De bestemmingsomschrijving betreft de centrale bepaling van elke bestemming. Het betreft een omschrijving waarin limitatief de functies worden genoemd, die binnen de bestemming zijn toegestaan. De bouwregels zijn direct gerelateerd aan de bestemmingsomschrijving. Ook het gebruik van gronden en bebouwing is gekoppeld aan de bestemmingsomschrijving. In de bouwregels staan uitsluitend bepalingen die betrekking hebben op het bouwen. Bouwregels zijn dan ook alleen van toepassing bij de toetsing van aanvragen voor een omgevingsvergunning. De afwijking van de bouwregels geven het bevoegd gezag de bevoegdheid om onder voorwaarden afwijking te verlenen van een specifieke regel.

De specifieke gebruiksregels vormen een nadere concretisering van het toegestane gebruik. De afwijking van de gebruiksregels heeft tot doel bepaald gebruik wat eerder is uitgesloten onder voorwaarden wel toe te laten.

Onderstaand worden de regels van de opgenomen bestemmingen nader toegelicht.

#### *Agrarisch met waarden*

De bestemming 'Agrarisch met waarden' is toegekend aan het gebied buiten de projectlocatie dat thans nog bestemd is als 'Agrarisch – Melkrundveehouderij'.

De voor ['Agrarisch met waarden'](https://www.ruimtelijkeplannen.nl/documents/NL.IMRO.1702.8BPbuitengebied-VA02/r_NL.IMRO.1702.8BPbuitengebied-VA02_2.9.html) aangewezen gronden zijn bestemd voor agrarisch bedrijfsmatig grondgebruik, agrarisch hobbymatig grondgebruik, behoud, ontwikkeling en versterking van de aanwezige landschappelijke waarden en bestaande natuurwaarden, al dan niet in combinatie met agrarisch gebruik, erfbeplanting, wegbeplanting, landschapselementen en bosschages, nutsvoorzieningen, een en ander met bijbehorende voorzieningen, waaronder extensief dagrecreatief medegebruik, groenvoorzieningen, paden, verkeers- en ontsluitingsvoorzieningen, parkeervoorzieningen en in- en uitritten en boven- en/of ondergrondse waterhuishoudkundige voorzieningen.

#### *Groen*

De bestemming 'Groen' is toegekend aan de openbare groenstroken binnen het plangebied. De voor 'Groen' aangewezen gronden zijn bestemd voor groenvoorzieningen, bermen, beplanting, nutsvoorzieningen, paden, speelvoorzieningen, straatmeubilair, ontmoetingsvoorzieningen voor specifieke groepen mensen, water, evenementen en voorzieningen voor de waterhuishouding en landschappelijke inpassing. Daarnaast zijn o.a. wegen, paden, parkeervoorzieningen, tuinen en erven toegestaan.

Ter plaatse van de aanduiding 'paviljoen' is de realisatie van de gemeenschappelijke ontmoetingsvoorziening toegestaan met opslag voor goederen die in gezamenlijk beheer zijn, zoals gereedschappen en huishoudelijke produkten, alsmede een logeerruimte (nachtverblijf) voor de bezoekers van de aangrenzende woningen (maximaal 1 gezin per nacht). Ter plaatse van de aanduiding 'moestuin' is een moestuin toegestaan. Tevens is een bepaling 'overige zone – bebouwingsvrijezone' opgenomen. Ter plaatse van deze aanduiding en de gronden geldt dat geen gebouwen, danwel bouwwerken, geen gebouwen zijnde, zijn toegestaan conform de voorwaarden zoals opgenomen in de regels. Dit in verband met het recht van overpad van de reeds bestaande burgerwoning.

#### *Verkeer*

Voor de Watermolenstraat en het verlengde van deze weg is de bestemming 'Verkeer' opgenomen. Binnen deze bestemming zijn voorzieningen voor de afwikkeling van verkeer met bijbehorende verblijfsruimte, wandel- en fietspaden, parkeer-, groen-, speelvoorzieningen, ontmoetingsvoorzieningen voor specifieke groepen mensen zoals jongeren, evenementen, straatmeubilair, waterhuishoudkundige doeleinden, waterberging en waterlopen, markstandplaatsen, evenementen en landschappelijke inpassing toegestaan.

#### *Woongebied*

De bestemming 'Woongebied' is opgenomen voor de gronden waar de woningen voorzien zijn, inclusief eventuele zij- en achtertuinen. Binnen de voor 'Woongebied' aangewezen gronden mogen maximaal 18 woningen in de volgende typologieën gebouwd worden: vrijstaande woningen, twee-ondereen-kapwoningen en aaneengebouwde woningen. De woningen dienen gerealiseerd te worden binnen het bestemmingsvlak achter de aangeduide voorgevelrooilijn. Ter plaatse van het bestemmingsvlak gelden de maatvoeringseisen zoals opgenomen in de regels in relatie tot de diverse woningtypologieën. De voor 'Woongebied' aangewezen gronden zijn bestemd voor wonen, aan huis verbonden beroepen, tuinen en erven, groenvoorzieningen, paden-, ontsluitings- en parkeervoorzieningen, boven- en/of ondergrondse waterhuishoudkundige voorzieningen en landschappelijke inpassing.

Binnen de woonbestemming is een tweetal voorwaardelijke verplichtingen opgenomen met betrekking tot landschappelijke inpassing en slopen (sloopverplichting).

#### *Waarde – Archeologie*

De voor 'Waarde - Archeologie' aangewezen gronden zijn, behalve voor de andere daar voorkomende bestemmingen, mede bestemd voor de bescherming van de vastgestelde en verwachte archeologische waarden, met dien verstande dat ter plaatse van de navolgende aanduiding 'waarde archeologie 1' sprake is van een zeer hoge archeologische waarde en historisch geografische objecten met een archeologische relevantie. Binnen deze bestemming mag niet worden gebouwd, mogen geen grondroeringen plaatsvinden, verhardingen worden aangebracht en bomen of struiken geplant worden.

#### **5.3.3 Algemene regels**

In de algemene regels is een aantal standaardbepalingen opgenomen, te weten de antidubbeltelregel, algemene bouw-, gebruiks-, afwijkings-, wijzigings- en procedureregels en overige regels.

#### *Anti-dubbeltelregel*

In de anti-dubbeltelregel wordt bepaald dat grond die eenmaal in aanmerking is genomen bij het verlenen van een omgevingsvergunning waarin uitvoering is gegeven of alsnog kan worden gegeven, deze bij de beoordeling van latere plannen buiten beschouwing blijft. Het nog overgebleven terrein mag dus niet nog eens meegenomen worden bij het toestaan van een ander bouwwerk.

#### *Algemene bouwregels*

In de algemene bouwregels zijn onder andere regels opgenomen ten aanzien van de kapvorm, ondergronds bouwen en maatvoering.

#### *Algemene gebruiksregels*

In deze bepaling is aangegeven wat onder strijdig gebruik met het bestemmingsplan wordt verstaan.

#### *Algemene aanduidingsregels*

Binnen deze regels zijn de navolgende aanduidingen opgenomen: 'overige zone - bebouwingsconcentratie', overige zone - beperkingen veehouderij', 'overige zone - gemengd landelijk gebied', ['overige](file://///SRVPD14/PMC/prj/P02675/3.%20Product/3.1%20BP/3.1.4%20ontwerp/3.1.4.2%20toelichting/crosslink%23False)  zone - [in interim omgevingsverordening toe te voegen verstedelijking afweegbaar',](file://///SRVPD14/PMC/prj/P02675/3.%20Product/3.1%20BP/3.1.4%20ontwerp/3.1.4.2%20toelichting/crosslink%23False) 'overige zone waarde archeologie 1', 'overige zone - waarde archeologie 2', 'overige zone - waarde archeologie 3' en 'vrijwaringszone - molenbiotoop'.

#### *Algemene afwijkingsregels en algemene wijzigingsregels*

Deze bepalingen geven het bevoegd gezag c.q. burgemeester en wethouders de mogelijkheid om in specifieke gevallen af te wijken van het bestemmingsplan of het plan in geringe mate te wijzigen.

# *Overige regels*

In dit artikel zijn regels opgenomen omtrent parkeergelegenheid en laad- en losmogelijkheden bij gebouwen.

# **5.3.4 Overgangs- en slotregels**

Dit hoofdstuk is het sluitstuk van de regels en bevat alle bepalingen die nog niet elders ondergebracht zijn. De regels zijn algemeen van aard en gelden in principe voor alle bestemmingen.

### *Overgangsrecht*

In deze regel wordt vorm en inhoud gegeven aan het overgangsrecht.

### *Slotregel*

Als laatste is de slotregel opgenomen. Deze regel bevat de titel van het plan.

# **6. OVERLEG EN INSPRAAK**

# **6.1 Vooroverleg**

Bij de voorbereiding van een bestemmingsplan moeten burgemeester en wethouders overleg plegen met het waterschap, met andere gemeenten van wie de belangen bij het plan betrokken zijn, en met de betrokken rijks- en provinciale diensten. Van het vooroverleg kan worden afgezien indien de betrokken diensten aangeven dat overleg niet noodzakelijk is. Het concept bestemmingsplan wordt ter voldoening aan het bepaalde in artikel 3.1.1 Bro toegezonden aan de provincie Noord-Brabant en aan het waterschap Aa en Maas.

# **6.2 Participatie**

Gemeente en initiatiefnemers achten het van belang dat de ontwikkeling van de levensloopbestendige woningen vroegtijdig aan omwonenden wordt toelicht en met de omgeving wordt besproken.

Voorafgaande aan de formele voorbereidingsprocedure hebben initiatiefnemers keukentafelgesprekken gevoerd met direct omwonenden aan de Watermolenstraat en Van Steenhuijsstraat. Daarnaast is een algemene inloopbijeenkomst georganiseerd naar aanleiding van de keukentafelgesprekken. Er waren in totaal 27 personen aanwezig op deze avond. Uitgenodigd waren alle aanwonenden, bewoners van woningen in de buurt van Watermolenstraat 3, gebruikers van de watermolen en de heemkundeschuur, de dorpsraad, stichting de Graancirkel en enkele vertegenwoordigers van de gemeenteraad. Vrijwel alle genodigden waren aanwezig. De resultaten van de omgevingsdialoog worden hieronder kort beschreven. Voor meer informatie wordt verwezen naar het volledige verslag in bijlage 17.

De reacties van deze rondgang waren overwegend positief. Omwonenden reageerden positief op de kwaliteitsverbetering van het perceel, de opzet van het plan en het aansluiten bij het karakter van de omgeving. Omwonenden hebben daarnaast de mogelijkheid om formeel te reageren tijdens de procedure van het bestemmingsplan.

# **6.3 Zienswijzenprocedure**

Het ontwerpbestemmingsplan zal gedurende zes weken voor eenieder ter inzage worden gelegd. Tijdens deze periode kunnen zienswijzen op het ontwerpbestemmingsplan worden ingediend. Eventuele zienswijzen worden samengevat en van een reactie voorzien. Waar nodig wordt het plan aangepast.

Vervolgens wordt het bestemmingsplan door de gemeenteraad van Sint Anthonis vastgesteld. Na vaststelling wordt het plan wederom gedurende 6 weken ter inzage gelegd. Gedurende deze periode

kunnen belanghebbenden beroep instellen bij de Afdeling bestuursrechtspraak van de Raad van State. Indien er geen beroep wordt ingesteld, is het plan na deze periode onherroepelijk.

# **7. PROCEDURE**

# **7.1 Algemeen**

Een bestemmingsplan doorloopt de uniforme openbare voorbereidingsprocedure die is vastgelegd in afdeling 3.4 van de Algemene wet bestuursrecht. De wettelijke procedure start met de terinzagelegging van het ontwerp bestemmingsplan.

De procedure ziet er als volgt uit:

- **Vooroverleg** met betrokken instanties;
- **Openbare kennisgeving** van het ontwerpbestemmingsplan;
- **Terinzagelegging** van het ontwerp en bijbehorende stukken gedurende 6 weken en toezending aan gedeputeerde staten en de betrokken rijksdiensten, waterschappen en gemeenten;
- Gedurende de termijn van terinzagelegging kunnen door een ieder schriftelijk of mondeling **zienswijzen** worden ingebracht;
- **Vaststelling** van het bestemmingsplan door de gemeenteraad binnen 12 weken;
- Algemene **bekendmaking** van het bestemmingsplan door terinzagelegging met voorafgaande kennisgeving en toezending aan gedeputeerde staten en betrokken rijksdiensten, waterschappen en gemeenten: binnen 2 weken dan wel, indien gedeputeerde staten of de inspecteur zienswijzen hebben ingebracht of het bestemmingsplan gewijzigd is vastgesteld, vanaf 6 weken na vaststelling;
- Mogelijkheid tot **beroep** bij de Afdeling bestuursrechtspraak van de Raad van State binnen 6 weken na bekendmaking voor belanghebbenden
- **Inwerkingtreding** op de dag na afloop van de beroepstermijn, zijnde 6 weken na de bekendmaking, tenzij binnen deze termijn een verzoek om een voorlopige voorziening is ingediend bij de Voorzitter van de Afdeling bestuursrechtspraak van de Raad van State.

# **7.2 Ontwerp bestemmingsplan**

Het ontwerp bestemmingsplan 'Oploo, Watermolenstraat 3' heeft overeenkomstig het bepaalde in artikel 3.8 van de Wro ter inzage gelegen van 15 juni 2021 tot en met 26 juli 2021.

Gedurende deze periode is een zienswijze ingediend door de provincie Noord-Brabant. (zie bijlage 21). Deze zienswijze is samengevat en beantwoord in de Nota beantwoording zienswijzen bestemmingsplan 'Oploo, Watermolenstraat 3'. Deze nota is toegevoegd aan deze toelichting als bijlage 19.

De zienswijze heeft geleid tot enkele aanpassingen in de toelichting.

Daarnaast hebben naar aanleiding van enkele wijzigingen in de planvorming, aanpassingen plaatsgevonden aan de regels, verbeelding, toelichting en bijlagen. Dit is meer specifiek omschreven in de

Nota van ambtshalve wijzigingen bestemmingsplan 'Oploo, Watermolenstraat 3', dat als bijlage 20 aan dit bestemmingsplan is toegevoegd.

# **7.3 Vastgesteld bestemmingsplan**

Het bestemmingsplan is op 21 oktober 2021 door de gemeenteraad van Sint Anthonis vastgesteld.

BRO heeft vestigingen in Boxtel | Amsterdam | Venlo www.BRO.nl

1

Hoofdstuk 7