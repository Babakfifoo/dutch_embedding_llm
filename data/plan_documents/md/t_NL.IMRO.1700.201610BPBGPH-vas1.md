*November 2017 Vastgesteld*

*Bestemmingsplan*

*Buitengebied herziening 2005 PH Molenstraat A5620*

Plannaam: Buitengebied herziening 2005, PH Molenstraat A5620 IMRO-nummer: NL.IMRO.1700.201610BPBGPH-vas1 Plantype: Bestemmingsplan Status: Vastgesteld Datum: November 2017

**Bestemmingsplan Buitengebied herziening 2005 PH Molenstraat A5620** Vastgesteld

- 
- 
- 

# **TOELICHTING**

| HOOFDSTUK 1 |  | INLEIDING<br>                             | 7  |  |  |
|-------------|--|-------------------------------------------|----|--|--|
| 1.1         |  | AANLEIDING 7                              |    |  |  |
| 1.2         |  | LIGGING VAN HET PLANGEBIED 7              |    |  |  |
| 1.3         |  | DE BIJ HET PLAN BEHORENDE STUKKEN7        |    |  |  |
| 1.4         |  | HUIDIG PLANOLOGISCHE REGIEM 8             |    |  |  |
| 1.5         |  | LEESWIJZER 8                              |    |  |  |
| HOOFDSTUK 2 |  | HUIDIGE SITUATIE<br>                      | 9  |  |  |
| 2.1         |  | RUIMTELIJKE EN FUNCTIONELE STRUCTUUR 9    |    |  |  |
| 2.2         |  | HET PLANGEBIED 9                          |    |  |  |
| HOOFDSTUK 3 |  | GEWENSTE SITUATIE<br>                     | 11 |  |  |
| 3.1         |  | PLANBESCHRIJVING 11                       |    |  |  |
| 3.2         |  | VERKEER EN PARKEREN 13                    |    |  |  |
| HOOFDSTUK 4 |  | BELEIDSKADER<br>                          | 15 |  |  |
| 4.1         |  | RIJKSBELEID 15                            |    |  |  |
| 4.2         |  | PROVINCIAAL BELEID 16                     |    |  |  |
| 4.3         |  | GEMEENTELIJK BELEID24                     |    |  |  |
| HOOFDSTUK 5 |  | MILIEU-<br>EN OMGEVINGSASPECTEN           | 29 |  |  |
| 5.1         |  | GELUID29                                  |    |  |  |
| 5.2         |  | BODEMKWALITEIT30                          |    |  |  |
| 5.3         |  | LUCHTKWALITEIT 31                         |    |  |  |
| 5.4         |  | EXTERNE VEILIGHEID32                      |    |  |  |
| 5.5         |  | MILIEUZONERING 33                         |    |  |  |
| 5.6         |  | ECOLOGIE35                                |    |  |  |
| 5.7         |  | ARCHEOLOGIE & CULTUURHISTORIE 36          |    |  |  |
| HOOFDSTUK 6 |  | WATERASPECTEN                             | 39 |  |  |
| 6.1         |  | VIGEREND BELEID39                         |    |  |  |
| 6.2         |  | WATERPARAGRAAF 39                         |    |  |  |
| HOOFDSTUK 7 |  | JURIDISCHE ASPECTEN EN PLANVERANTWOORDING | 41 |  |  |
| 7.1         |  | INLEIDING41                               |    |  |  |
| 7.2         |  | OPZET VAN DE REGELS 41                    |    |  |  |
| 7.3         |  | VERANTWOORDING VAN DE REGELS42            |    |  |  |
| HOOFDSTUK 8 |  | ECONOMISCHE UITVOERBAARHEID<br>           | 44 |  |  |
| HOOFDSTUK 9 |  | INSPRAAK &<br>VOOROVERLEG                 | 45 |  |  |
| 9.1         |  | VOOROVERLEG45                             |    |  |  |
| 9.2         |  | INSPRAAK45                                |    |  |  |
|             |  |                                           |    |  |  |
|             |  | BIJLAGEN BIJ DE TOELICHTING               | 46 |  |  |
| BIJLAGE 1   |  | RUIMTELIJK KWALITEITSPLAN46               |    |  |  |
| BIJLAGE 2   |  | AKOESTISCH ONDERZOEK WEGVERKEER 46        |    |  |  |

| BIJLAGE 3 | VERKENNEND BODEMONDERZOEK46    |  |
|-----------|--------------------------------|--|
| BIJLAGE 4 | NADER GRONDWATERONDERZOEK 46   |  |
| BIJLAGE 5 | WATERTOETSRESULTAAT46          |  |
| BIJLAGE 6 | NOTA INSPRAAK EN VOOROVERLEG46 |  |

# <span id="page-6-0"></span>**HOOFDSTUK 1 INLEIDING**

### <span id="page-6-1"></span>**1.1 Aanleiding**

Aan de Molenstraat 21a, in het buitengebied aan de rand de bebouwde kom van Den Ham, is een woonperceel gelegen met een vrijstaande woning. De woning verkeerd in slechte bouwkundige staat. Het voornemen is om, ter vervanging van de bestaande woning, een nieuwe woning te realiseren. Het huidige perceel biedt hiervoor, vanwege de huidige vorm, situering en beperkte omvang, onvoldoende geschikte mogelijkheden.

Initiatiefnemer is daarom voornemens de vervangende woning te realiseren aan de overzijde van de zijweg van de Molenstraat op een ander perceel dat hij in eigendom heeft, schuin tegenover de Molenstraat 21a. Dit perceel is momenteel in gebruik als moestuin en boomgaard en heeft een agrarische bestemming. Op het perceel zijn in de huidige situatie een schuur en enkele kleine gebouwtjes aanwezig. De nieuwe locatie ligt aan de rand van de Mageleresch.

Het voornemen is echter niet in overeenstemming met het geldende bestemmingsplan "Buitengebied herziening 2005". Een herziening van het bestemmingsplan voor beide locaties is noodzakelijk. Dit bestemmingsplan voorziet hierin. Aangetoond zal worden dat het voornemen in overeenstemming is met 'een goede ruimtelijke ordening'.

## <span id="page-6-2"></span>**1.2 Ligging van het plangebied**

Het gehele plangebied bestaat uit twee locaties gelegen in het buitengebied aan de rand van de bebouwde kom van Den Ham. De locatie van de huidige woning is gelegen aan de Molenstraat 21a te Den Ham en is kadastraal bekend als gemeente Den Ham, sectie A, nummer 4326. De bouwlocatie is gelegen aan de overzijde van de zijweg van de Molenstraat en is kadastraal bekend als gemeente Den Ham, sectie A, nummer 5620. In afbeelding 1.1 is de ligging van de locaties ten opzichte van Den Ham en de directe omgeving weergegeven.

*Afbeelding 1.1 Ligging van het plangebied ten opzichte van Den Ham en de directe omgeving (Bron: ArcGIS)*

### <span id="page-6-3"></span>**1.3 De bij het plan behorende stukken**

Het bestemmingsplan "Buitengebied herziening 2005 PH Molenstraat A5620" bestaat uit de volgende stukken:

- verbeelding (tek.nr. NL.IMRO.1700.201610BPBGPH-vas1) en een renvooi;
- regels.

Op de verbeelding zijn de bestemmingen van de in het plan begrepen gronden weergegeven. In de regels zijn bepalingen opgenomen om de uitgangspunten van het plan zeker te stellen. Het plan gaat vergezeld van een toelichting. De toelichting geeft een duidelijk beeld van het bestemmingsplan en van de daaraan ten grondslag liggende gedachten, maar maakt geen deel uit van het juridisch bindende deel van het bestemmingsplan.

## <span id="page-7-0"></span>**1.4 Huidig planologische regiem**

De locaties bevinden zich in het plangebied van het bestemmingsplan "Buitengebied herziening 2005". Dit bestemmingsplan is door de gemeenteraad van Twenterand vastgesteld op 7 november 2006 en door Gedeputeerde Staten van Overijssel goedgekeurd op 25 juni 2007. In afbeelding 1.2 is een uitsnede van het geldend bestemmingsplan weergegeven.

*Afbeelding 1.2 Uitsnede geldende bestemmingsplan (Bron: Gemeente Twenterand)*

In dit bestemmingsplan heeft het bestaande woonperceel de bestemming 'Woonbebouwing' waarbinnen één woning is toegestaan. De gewenste locatie van de nieuwe woning is bestemd als 'Agrarisch Kernrandgebied', waar hoofdzakelijk de uitoefening van het agrarisch bedrijf (zonder bebouwingsmogelijkheden) is toegestaan. Daarmee is het voornemen niet in overeenstemming met het geldende bestemmingplan. Voorliggend bestemmingsplan voorziet in de juridisch planologische kaders waarmee de voorgenomen ontwikkeling wordt mogelijk gemaakt

Overigens is het nieuwe bestemmingsplan 'Buitengebied Twenterand' in voorbereiding. Hierin zijn de geldende bestemmingen conserverend overgenomen (met ondergeschikte wijzigingen).

### <span id="page-7-1"></span>**1.5 Leeswijzer**

Na deze inleiding wordt in hoofdstuk 2 een beschrijving van de huidige situatie in het plangebied gegeven.

Hoofdstuk 3 bevat de planbeschrijving.

In hoofdstuk 4 wordt ingegaan op het beleidskader. Hierin wordt het beleid van het Rijk, de provincie Overijssel en de gemeente Twenterand beschreven.

In hoofdstuk 5 passeren alle relevante milieu- en omgevingsthema's de revue.

Hoofdstuk 6 gaat in op de wateraspecten.

In de hoofdstukken 7 en 8 wordt respectievelijk ingegaan op de juridische aspecten/planverantwoording en de economische uitvoerbaarheid.

Hoofdstuk 9 gaat in op de inspraak en het vooroverleg.

# <span id="page-8-0"></span>**HOOFDSTUK 2 HUIDIGE SITUATIE**

# <span id="page-8-1"></span>**2.1 Ruimtelijke en functionele structuur**

Het plangebied ligt tegen de rand van de bebouwde kom van de kern Den Ham, aan de zuidwestzijde van de Mageleresch. Het landschap is de afgelopen eeuw veranderd, maar de openheid van de grote es is gebleven. Toename van agrarische activiteiten heeft meer bebouwing in de flank tot gevolg gehad. Ook is op oudere kaarten een toename van kleinere landbouwpercelen grenzend aan de erven zichtbaar. Hier is sprake van zowel verdichting als van toegenomen kleinschaligheid. In de loop van de eeuw hebben verschillende paden en wegen over de es gelopen, die voor een deel nog aanwezig, maar voor een groot deel ook weer verdwenen zijn. Door veranderingen in het grondgebruik zijn de verschillen in de verkaveling tussen es en jonge heideontginning weggevallen. De bolling van de es is vanaf de weg plaatselijk en tussen de erven door goed zichtbaar. Afbeelding 2.1 bevat (historische) topografische kaarten uit 1900, 1950 en 2000 van de omgeving van het plangebied. De ligging van het plangebied is middels de rode stip aangeduid.

*Afbeelding 2.1 Uitsnede (historische) topografische kaarten uit 1900, 1950 en 2000 (Bron: provincie Overijssel)*

### <span id="page-8-2"></span>**2.2 Het plangebied**

#### **2.2.1 Huidige situatie bestaand woonperceel**

Het bestaande woonperceel Molenstraat 21a ligt aan de noordzijde (van de zijweg) van de Molenstraat. De zuidzijde van het plandeel wordt begrenst door de Molenstraat. Aan de overige twee zijden wordt het driehoekige perceel begrensd door aangrenzende woonpercelen. Op het perceel is een vrijstaande woning aanwezig die in slechte bouwkundige staat verkeerd. Het overige gronden van dit plandeel zijn ingericht als tuin. De totale oppervlakte van het perceel bedraagt 240 m2 .

#### **2.2.2 Huidige situatie nieuwe woonperceel**

Schuin tegenover het perceel Molenstraat 21a is een perceel aanwezig dat tevens in eigendom is bij de initiatiefnemers. Dit perceel wordt gebruikt als moestuin en boomgaard. Op het perceel is in de huidige situatie een schuur en enkele kleine gebouwtjes aanwezig. De schuur is gebouwd ter vervanging van een voormalige kippen- en schapenschuur en momenteel in gebruik als "tuinhuisje". De totale oppervlakte van dit perceel bedraagt circa 2.500 m2 .

In afbeelding 2.2 en 2.3 is de huidige situatie op luchtfoto's weergegeven.

*Afbeelding 2.2 Ligging ten opzichte van de bebouwde kom van Den Ham en Mageleresch (Bron: Provincie Overijssel)*

*Afbeelding 2.3 Huidige situatie plangebied (Bron luchtfoto: Provincie Overijssel)*

# <span id="page-10-0"></span>**HOOFDSTUK 3 GEWENSTE SITUATIE**

### <span id="page-10-1"></span>**3.1 Planbeschrijving**

### **3.1.1 Aanleiding**

De bestaande woning verkeert in slechte bouwkundige staat. Het voornemen is om, ter vervanging van de bestaande woning, een nieuwe en grotere woning te realiseren. Het huidige perceel Molenstraat 21a biedt hiervoor, vanwege de huidige vorm, situering en beperkte omvang, onvoldoende geschikte mogelijkheden. Daarom is gekozen om een vervangende woning te realiseren aan de overzijde van de zijweg van de Molenstraat.

#### **3.1.2 Erfinrichting**

Bij het uitwerken van het project is een Ruimtelijk kwaliteitsplan opgesteld door De Erfontwikkelaar. Het complete Ruimtelijk kwaliteitsplan is opgenomen in bijlage 1 van deze toelichting. Hierin zijn de uitgangspunten vanuit de initiatiefnemers, het beleid en de landschappelijke situatie verwerkt. Het inrichtingsplan van het ruimtelijk kwaliteitsplan is weergegeven in afbeeldingen 3.1 en 3.2 en wordt aansluitend toegelicht.

Bij het opstellen van het Ruimtelijke kwaliteitsplan zijn de volgende uitgangspunten gehanteerd:

- verplaatsen woning nabij bestaande schuur;
- landelijk erf met behoud van fruitbomen;
- behoudt houtstek en wekkelder;
- ruimte op het erf om te keren of te parkeren;
- woonbestemming verplaatsen, huidige erf geheel saneren;
- landschappelijk goed inpassen van het gehele erf waarbij het moet aansluiten op de karakteristiek van het essen- en hoevenlandschap, deze karakteristiek is omschreven in het landschapsontwikkelingsplan;
- enkel gebruik streekeigen beplanting;
- het erf moet aansluiten bij de gebiedskenmerken Omgevingsvisie Overijssel.

*Afbeelding 3.1 Uitsnede ruimtelijk kwaliteitsplan (Bron: De Erfontwikkelaar)*

*Afbeelding 3.2 Uitsnede inrichtingsplan ruimtelijk kwaliteitsplan (Bron: De Erfontwikkelaar)*

De locaties liggen aan de rand van de Mageleresch. De Magleresch is een cultuurhistorisch waardevolle es met nog veel herkenbare elementen. Als voorwaarde voor de nieuwe inrichting is gesteld dat de es niet onevenredig mag worden aangetast. Doorkijkjes zijn waardevol en moeten waar mogelijk versterkt worden. Van oorsprong zijn de erven rondom de es groen ingericht. Hier wordt met de nieuwe inrichting op aangesloten. Hieronder wordt de inrichting voor het huidige woonperceel en het nieuwe woonperceel verder toegelicht.

#### *Huidige woonperceel*

De bestaande woning wordt gesloopt. De locatie wordt ingericht als grasperceel met twee zomereiken. De zomereiken versterken de aanwezige zichtlijn over dit deel van de Molenstraat richting de es. De locatie krijgt een passende bestemming, namelijk de bestemming 'Bos'.

#### *Nieuw woonperceel*

De nieuwbouwlocatie bestaat momenteel uit een boomgaard, groentetuin, een schuur, houtstek, kas en een wekkelder. Deze locatie is langs de Molenstraat afgeschermd met een honderd jarige ligusterhaag. De grens met de buren ten zuiden is afgeschermd met een gemengde streekeigen haag. Bij het bepalen van de gewenste positionering van de nieuwe woning is zoveel mogelijk rekening gehouden met de bestaande beplanting.

Door de nieuwe woning nabij de bestaande schuur te realiseren worden deze geclusterd op het erf. De voorgevel van de woning wordt gericht op de Mageleresch. De oorspronkelijke streekeigen architectonische kenmerken zijn uitgangspunt voor vervangende nieuwbouw. De inhoud van de woning mag maximaal 750 m3 bedragen. Een belangrijk uitgangspunt is dat er geen nieuwe bijgebouwen mogen worden gebouwd ten oosten van de woning (richting de Mageleresch). Dit is gewaarborgd in de regels en verbeelding.

Een bestaande houtstek en wekkelder blijven behouden en accenturen de plek waar oorspronkelijk nog een boerderij heeft gestaan. Deze cultuurhistorisch waardevolle elementen worden zichtbaar gemaakt door openingen in de ligusterhaag te maken. Tussen de nieuwe woning en de Molenstraat worden twee hoogstamfruitbomen aangeplant ter versterking van het groene karakter.

De bestaande groentetuin met kas kan eveneens behouden blijven. De gezamenlijke oppervlakte aan bijgebouwen en overkappingen mag maximaal 100 m2 bedragen op basis van dit bestemmingsplan. In de huidige situatie is reeds circa 100 m2 aan bijgebouwen aanwezig.

De oostzijde van het erf blijft open. Hier zal geen opgaande beplanting aangebracht worden.

Samenvattend wordt gesteld dat de impact van het plan op de omgeving beperkt blijft.

### <span id="page-12-0"></span>**3.2 Verkeer en parkeren**

Bij het opstellen van bestemmingsplannen moet rekening worden gehouden met de parkeerbehoefte en verkeersgeneratie die ontstaat door een nieuwe ontwikkeling. Hiertoe kunnen berekeningen worden uitgevoerd op basis van de publicatie 'Kencijfers parkeren en verkeersgeneratie, publicatie 317 (oktober 2012)' van het CROW.

De volgende uitgangspunten gelden voor het plangebied:

- Functie: wonen, koop, vrijstaand
- Verstedelijkingsgraad: weinig stedelijk / gemeente Twenterand (Bron: CBS Statline)
- Stedelijke zone: buitengebied
- Parkeerbehoefte (per woning): minimaal 2,0 en maximaal 2,8
- Verkeersgeneratie (per woning): minimaal 7,8 en maximaal 8,6

Ter plaatse van de bouwlocatie wordt voldoende ruimte gecreëerd voor het parkeren van minimaal 3 auto's. Het parkeren vindt plaats rondom de woning en bijgebouw, ter plaatse van de verharding zoals weergegeven in afbeelding 3.2.

Voor de bouwlocatie wordt een in- en uitrit gesitueerd, zoals weergegeven in afbeelding 3.2. Ter plaatse van de slooplocatie wordt de in- en uitrit opgeheven. Aangezien de verkeersintensiteiten gelijk blijven, wordt geconcludeerd dat er vanuit verkeerskundig oogpunt geen bezwaren zijn tegen de in dit bestemmingsplan besloten ontwikkeling.

# <span id="page-14-0"></span>**HOOFDSTUK 4 BELEIDSKADER**

Dit hoofdstuk beschrijft, voor zover van belang, het rijks-, provinciaal- en gemeentelijk beleid. Naast de belangrijkste algemene uitgangspunten worden de specifieke voor dit plangebied geldende uitgangspunten weergegeven.

### <span id="page-14-1"></span>**4.1 Rijksbeleid**

#### *4.1.1.1 Algemeen*

De Structuurvisie Infrastructuur en Ruimte is op 13 maart 2012 vastgesteld. De Structuurvisie Infrastructuur en Ruimte (SVIR) geeft een totaalbeeld van het ruimtelijk- en mobiliteitsbeleid op rijksniveau en vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het een aantal ruimtelijke doelen en uitspraken in onder andere de Agenda Landschap en de Agenda Vitaal Platteland. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties.

#### *4.1.1.2 Rijksdoelen en regionale opgaven*

In de SVIR heeft het Rijk drie rijksdoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur van Nederland;
- Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de 13 onderwerpen van nationaal belang benoemd. Hiermee geeft het Rijk aan waarvoor het verantwoordelijk is en waarop het resultaten wil boeken. Buiten deze nationale belangen hebben decentrale overheden beleidsvrijheid.

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Opgaven van nationaal belang in Oost-Nederland (de provincies Gelderland en Overijssel) zijn:

- Het waar nodig verbeteren van de internationale achterlandverbindingen (weg, spoor en vaarwegen) die door Oost Nederland lopen. Dit onder andere ten behoeve van de mainports Rotterdam en Schiphol;
- Het formuleren van een integrale strategie voor het totale rivierengebied van Maas en Rijntakken (Waal, Nederrijn, Lek en de IJssel, deelprogramma rivieren van het Deltaprogramma) en de IJsselvechtdelta (deelprogramma's zoetwater en rivieren) voor waterveiligheid in combinatie met bereikbaarheid, ruimtelijke kwaliteit, natuur, economische ontwikkeling en woningbouw;
- Het tot stand brengen en beschermen van de (herijkte) EHS, inclusief de Natura 2000 gebieden (zoals de Veluwe);
- Het robuust en compleet maken van het hoofdenergienetwerk (380 kV), onder andere door het aanwijzen van het tracé voor aansluiting op het Duitse hoogspanningsnet.

#### *4.1.1.3 Ladder voor duurzame verstedelijking*

In de SVIR is de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening (artikel 3.1.6, lid 2) opgenomen. Op 1 juli 2017 is de Ladder in het Besluit ruimtelijke ordening gewijzigd. Aanleiding voor de wijziging waren de in de praktijk gesignaleerde knelpunten bij de uitvoering van de Ladder en de wens om te komen tot een vereenvoudigt en geoptimaliseerd instrument.

Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Hierbij geldt een motiveringsvereiste voor het bevoegd gezag als nieuwe stedelijke ontwikkelingen planologisch mogelijk worden gemaakt.

Teneinde een ontwikkeling adequaat te kunnen toetsen aan de ladder is het noodzakelijk inzicht te geven in de begrippen 'bestaand stedelijk gebied' en 'stedelijke ontwikkeling'.

In de Bro zijn in artikel 1.1.1 definities opgenomen voor:

bestaand stedelijk gebied: 'bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur'.

stedelijke ontwikkeling: ´ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.´

Bij het beschrijven van de behoefte dient te worden uitgegaan van het saldo van de aantoonbare vraag naar de voorgenomen ontwikkeling (de komende tien jaar, zijnde de looptijd van het bestemmingsplan) verminderd met het aanbod in planologische besluiten, ook als het feitelijk nog niet is gerealiseerd (harde plancapaciteit).

#### **4.1.2 Toetsing van het initiatief aan de uitgangspunten in het rijksbeleid**

De Structuurvisie Infrastructuur en Ruimte laat zich niet specifiek uit over dergelijke lokale ontwikkelingen. De voorgenomen ontwikkeling raakt geen rijksbelangen als opgenomen in de structuurvisie. Wat betreft de 'Ladder voor duurzame verstedelijking' wordt opgemerkt dat deze van toepassing is bij 'nieuwe stedelijke ontwikkelingen' (3.1.6 Bro).

Gelet op de ontwikkeling, het verplaatsen van de woonbestemming, zonder dat er sprake is van extra woningen, wordt gesteld dat dit geen nieuwe stedelijke ontwikkeling betreft. In voorliggend geval is de ladder voor duurzame verstedelijking dan ook niet van toepassing. Geconcludeerd wordt dat er geen sprake is van strijd met het rijksbeleid.

### <span id="page-15-0"></span>**4.2 Provinciaal beleid**

Het provinciaal beleid is verwoord in tal van plannen. Het belangrijkste plan betreft de Omgevingsvisie Overijssel.

#### **4.2.1 Omgevingsvisie Overijssel**

De Omgevingsvisie Overijssel is het integrale provinciale beleidsplan voor de fysieke leefomgeving van Overijssel. In 2009 is de Omgevingsvisie en -verordening 2009 vastgesteld. Naar aanleiding van monitoring en evaluaties is de Omgevingsvisie en -verordening op onderdelen geactualiseerd. De Actualisatie Omgevingsvisie en -verordening is op 3 juli 2013 vastgesteld door Provinciale Staten en treedt op 1 september 2013 in werking.

Leidende thema's voor de Omgevingsvisie zijn:

- Duurzaamheid;
- Ruimtelijke kwaliteit.

#### **4.2.2 Omgevingsverordening Overijssel**

De provincie beschikt over een palet aan instrumenten waarmee zij haar ambities realiseert. Het gaat er daarbij om steeds de meest optimale mix van instrumenten toe te passen, zodat effectief en efficiënt resultaat wordt geboekt voor alle ambities en doelstellingen van de Omgevingsvisie. De keuze voor inzet van deze instrumenten is bepaald aan de hand van een aantal criteria. In de Omgevingsvisie is bij elke beleidsambitie een realisatieschema opgenomen waarin is aangegeven welke instrumenten de provincie zal inzetten om de verschillende onderwerpen van provinciaal belang te realiseren.

Eén van de instrumenten om het beleid uit de Omgevingsvisie te laten doorwerken is de Omgevingsverordening Overijssel. De Omgevingsverordening is het provinciaal juridisch instrument dat wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch geborgd is.

#### **4.2.3 Uitvoeringsmodel Omgevingsvisie Overijssel**

De opgaven, kansen, beleidsambities en ruimtelijke kwaliteitsambities voor de provincie zijn in de Omgevingsvisie Overijssel geschetst in ontwikkelingsperspectieven voor de groene omgeving en stedelijke omgeving.

Om de ambities van de provincie waar te maken, bevat de Omgevingsvisie een uitvoeringsmodel. Dit model is gebaseerd op drie niveaus, te weten:

- 1. generieke beleidskeuzes;
- 2. ontwikkelingsperspectieven;
- 3. gebiedskenmerken.

#### *4.2.3.1 Generieke beleidskeuzes*

Generieke beleidskeuzes zijn keuzes die bepalend zijn voor de vraag of ontwikkelingen nodig dan wel mogelijk zijn. In deze fase wordt beoordeeld of er sprake is van een behoefte aan een bepaalde voorziening. Ook wordt in deze fase de zgn. 'SER-ladder' gehanteerd. Deze komt er kort gezegd op neer dat eerst bestaande bebouwing en herstructurering worden benut, voordat er uitbreiding kan plaatsvinden.

Andere generieke beleidskeuzes betreffen de reserveringen voor waterveiligheid, randvoorwaarden voor externe veiligheid, grondwaterbeschermingsgebieden, bescherming van de ondergrond (aardkundige en archeologische waarden), landbouwontwikkelingsgebieden voor intensieve veehouderij, begrenzing van Nationale Landschappen, Natura 2000-gebieden, Ecologische Hoofdstructuur en verbindingszones etc. De generieke beleidskeuzes zijn veelal normstellend.

#### *4.2.3.2 Ontwikkelingsperspectieven*

Als uit de beoordeling in het kader van de generieke beleidskeuzes blijkt dat de voorgenomen ruimtelijke ontwikkeling aanvaardbaar is, vindt een toets plaats aan de ontwikkelingsperspectieven. In de Omgevingsvisie is een spectrum van zes ontwikkelperspectieven beschreven voor de groene en stedelijke omgeving. Met dit spectrum geeft de provincie ruimte voor het realiseren van de in de visie beschreven beleids- en kwaliteitsambities.

De ontwikkelperspectieven geven richting aan wat waar ontwikkeld zou kunnen worden. Daar waar generieke beleidskeuzes een geografische begrenzing hebben, zijn ze consistent doorvertaald in de ontwikkelingsperspectieven. De ontwikkelingsperspectieven zijn richtinggevend en bieden de nodige flexibiliteit voor de toekomst.

### *4.2.3.3 Gebiedskenmerken*

Op basis van gebiedskenmerken in vier lagen (natuurlijke laag, laag van het agrarisch cultuurlandschap, stedelijke laag en lust- en leisure-laag) gelden specifieke kwaliteitsvoorwaarden en –opgaven voor ruimtelijke ontwikkelingen. Het is de vraag 'hoe' een ontwikkeling invulling krijgt. Aan de hand van de drie genoemde niveaus kan worden bezien of een ruimtelijke ontwikkeling mogelijk is en er behoefte aan is, waar het past in de ontwikkelingsvisie en hoe het uitgevoerd kan worden.

Afbeelding 4.2 geeft dit schematisch weer.

*Afbeelding 4.2 Uitvoeringsmodel Omgevingsvisie Overijssel (Bron: Provincie Overijssel)*

#### **4.2.4 Toetsing van het initiatief aan het Uitvoeringsmodel Omgevingsvisie Overijssel**

#### *4.2.4.1 Generieke beleidskeuzes*

Ten aanzien van de generieke beleidskeuzes zijn de artikelen 2.1.4 en 2.1.5 uit de Omgevingsverordening Overijssel van belang. Hierna wordt nader op de artikelen ingegaan.

#### Principes van zuinig en zorgvuldig ruimtegebruik (artikel 2.1.4)

*Bestemmingsplannen voorzien uitsluitend in andere dan stedelijke ontwikkelingen die een extra ruimtebeslag door bouwen en verharden leggen op de groene omgeving wanneer aannemelijk is gemaakt:* 

- *dat (her)benutting van bestaande bebouwing in de groene omgeving in redelijkheid niet mogelijk is;*
- *dat mogelijkheden voor combinatie van functies op bestaande erven optimaal zijn benut.*

#### *Toetsing van het initiatief aan artikel 2.1.4*

De principes van zuinig en zorgvuldig ruimtegebruik zijn een variant op de SER-ladder ten behoeve van de toepassing binnen de groene omgeving. In het voorliggende geval is sprake van verplaatsing van de woning. Per saldo is geen sprake van extra ruimtebeslag door bouwen en verharden in de groene omgeving. Op de nieuwbouwlocatie worden niet meer bouwmogelijkheden geboden dan op de slooplocatie. Samenvattend wordt geconcludeerd dat in voldoende mate rekening is gehouden met de *principes van zuinig en zorgvuldig ruimtegebruik.*

#### Ruimtelijke kwaliteit (Artikel 2.1.5)

*Nieuwe ontwikkelingen in bestemmingsplannen kunnen mogelijk worden gemaakt indien deze de ruimtelijke kwaliteit versterken en wordt gemotiveerd dat de ontwikkeling past binnen het geldende ontwikkelingsperspectief. De mogelijkheid bestaat om van het ontwikkelingsperspectief af te wijken indien er sprake is van een sociaaleconomische en/of maatschappelijk belang en voldoende verzekerd is dat er sprake is van een verbetering van de ruimtelijke kwaliteit.* 

#### *Toetsing van het initiatief aan artikel 2.1.5 van de Omgevingsverordening Overijssel*

De nieuw te bouwen woning heeft een passende uitstraling en daarnaast wordt het nieuwe erf op een adequate landschappelijke wijze ingepast. De locatie, waar de bestaande woning wordt gesloopt, wordt voorzien van enkele bomen. Gelet op het feit dat er sprake is van verplaatsing van een woning waarvan beide locaties in het buitengebied zijn gelegen, worden verdere investeringen in de ruimtelijke kwaliteit niet noodzakelijk geacht.

De toetsing aan het ontwikkelingsperspectief vindt plaats in de navolgende subparagraaf.

Bij de overige afwegingen in de eerste fase "generieke beleidskeuzes" zijn er verder geen aspecten die bijzondere aandacht verdienen.

#### *4.2.5.2 Ontwikkelingsperspectieven*

Het plangebied behoort tot verschillende ontwikkelingsperspectieven, namelijk:

- De locatie van de huidige woning en het zuidelijk deel van het nieuwe woonperceel: 'Stedelijk gebied – Woonwijk';
- Een klein gedeelte van het nieuwe woonperceel: 'Buitengebied accent veelzijdige gebruiksruimte Mixlandschap';
- Het grootste deel van het nieuwe woonperceel: 'Buitengebied accent veelzijdige gebruiksruimte Schoonheid van de moderne landbouw';

In afbeelding 4.3 is een uitsnede van de perspectievenkaart behorende bij de Omgevingsvisie opgenomen.

*Afbeelding 4.3 Uitsnede ontwikkelingsperspectievenkaart Omgevingsvisie Overijssel (Bron: Provincie Overijssel)*

#### *"Woonwijk"*

Rond de binnensteden liggen de diverse woonwijken en bedrijventerreinen elk met hun eigen woon-, werk- of gemengd milieu. Herstructurering van de woon-, werk- en voorzieningenmilieus moet deze vitaal en aantrekkelijk houden en de diversiteit aan milieus versterken. In de gebieden aangemerkt als "Woonwijk" is ruimte voor herstructurering, inbreiding en transformatie naar diverse woon- werk- en gemengde stadsmilieus.

#### *"Buitengebied - accent veelzijdige gebruiksruimte/ mixlandschap"*

Gebieden, aangewezen als 'Buitengebied - accent veelzijdige gebruiksruimte/mixlandschap' zijn bedoeld voor gespecialiseerde landbouw, mengvormen van landbouw- recreatie-zorg, landbouw- natuur en landbouwwater, bijzondere woon-, werk- en recreatiemilieus, die de karakteristieke gevarieerde opbouw van het cultuurlandschappen in deze gebieden versterken.

#### *"Buitengebied accent productie - schoonheid van de moderne landbouw"*

Dit betreffen gebieden die bijdragen aan de kwaliteit van de grote open cultuurlandschappen waar verdere modernisering en schaalvergroting van de landbouw royaal de ruimte krijgt. Dit ontwikkelingsperspectief omvat de gebieden waar het ruimtelijk raamwerk van lanen, waterlopen, lintbebouwingen en bosstroken optimaal in harmonie zijn met deze schaalvergroting. De kwaliteitsambitie is om de diverse landschappen herkenbaar te houden ten opzichte van elkaar en verschillen en contrasten binnen deze landschappen te accentueren.

#### *Toetsing van het initiatief aan het 'Ontwikkelingsperspectief'*

De ontwikkelingsperspectieven zijn niet normstellend maar richtinggevend. Afwijkingen van de ontwikkelingsperspectieven zijn mogelijk, mits de ruimtelijke kwaliteit conform de gebiedskenmerken wordt versterkt en er voor de beoogde ontwikkeling geen sprake is van een m.e.r-plicht. In dit geval wordt beperkt van het ontwikkelingsperspectief "Buitengebied accent productie - schoonheid van de moderne landbouw" afgeweken voor de vervangende nieuwbouw. Het huidige perceel biedt hiervoor, vanwege de huidige vorm, situering en beperkte omvang, onvoldoende geschikte mogelijkheden. De vervangende nieuwbouw van de woning vindt plaats in aansluiting op andere woonpercelen in de bebouwde kom van Den Ham. In het Ruimtelijke kwaliteitsplan (bijlage 1) en hoofdstuk 3 wordt ingegaan op inrichting van het plangebied, passend binnen de gebiedskenmerken. In paragraaf 5.5 en 5.6 zal worden aangetoond dat de nieuwe functie geen belemmeringen met zich meebrengt ten aanzien van nabijgelegen (agrarische) functies en relevante omgevingsaspecten en dat er geen sprake is van een m.e.r.-plicht. Het voorgenomen plan past, gelet op de huidige situatie, de ruimtelijke invulling en het toestaan van een functie die als passend wordt aangemerkt, binnen de ontwikkelingsperspectieven.

#### *4.2.4.3 Gebiedskenmerken*

Op basis van gebiedskenmerken in vier lagen (natuurlijke laag, laag van het agrarisch-cultuurlandschap, stedelijke laag en lust- en leisurelaag) gelden specifieke kwaliteitsvoorwaarden en –opgaven voor ruimtelijke ontwikkelingen. De "Lust- en leisurelaag" wordt in dit geval buiten beschouwing gelaten, omdat er in of aangrenzend aan het plangebied geen specifieke eigenschappen voor deze laag gelden.

#### 1. De 'Natuurlijke laag'

Overijssel bestaat uit een rijk en gevarieerd spectrum aan natuurlijke landschappen. Deze vormen de basis voor het gehele grondgebied van Overijssel. Het beter afstemmen van ruimtelijke ontwikkelingen op de natuurlijke laag kan ervoor zorgen dat de natuurlijke kwaliteiten van de provincie weer mede beeldbepalend worden. Ook in steden en dorpen bij voorbeeld in nieuwe waterrijke woonmilieus en nieuwe natuur in stad en dorp.

Het plangebied is op de gebiedskenmerkenkaart de 'Natuurlijke laag' aangeduid met de gebiedstypen "Dekzandvlakte en ruggen" en "Stuwwallen". In afbeelding 4.4 is dat aangegeven.

*Afbeelding 4.4 Natuurlijke laag (Bron: Provincie Overijssel)* 

#### *"Dekzandvlakte en ruggen"*

In deze gebieden is er afwisseling van opgewaaide ruggen en uitgesleten beekdalen. De daarbij horende hoogteverschillen kenmerken de dekzandvlaktes van Overijssel. In het geval dat er ontwikkelingen plaats vinden, dan moeten deze bijdragen aan het beter zichtbaar en beleefbaar maken van de hoogteverschillen en het watersysteem.

#### *"Stuwwallen"*

De stuwwallen zijn tijdens de ijstijd opgestuwde aardlagen. Door de vaak grote hoogteverschillen zijn ze nu nog steeds goed zichtbaar. De ambitie is het eigen karakter van de afzonderlijke stuwwalen te behouden en versterken. De inzet is het reliëf daarbij ruimtelijk beeldbepalend te laten zijn. Als ontwikkelingen plaats vinden, dan dragen deze bij aan het beter zichtbaar en beleefbaar maken van de hoogteverschillen en van de overgang tussen stuwwal en omgeving.

#### *Toetsing van het initiatief aan de 'Natuurlijke laag'*

De hoogteverschillen zijn ter plaatse nog duidelijk aanwezig en dit is versterkt door de bouwlandfunctie van de Mageleresch. De doorkijk over de Molenstraat richting de stuwwal/es wordt versterkt door aanplant van eiken op de slooplocatie. De groene invulling van de nieuwbouwlocatie wordt versterkt, waarbij de rand tussen de nieuwbouwlocatie en de stuwwal/es wordt open gelaten. Een nadere verantwoording van de landschappelijke inrichting wordt beschreven en weergegeven in het Ruimtelijk kwaliteitsplan in bijlage 1. Geconcludeerd wordt dat de 'Natuurlijke laag' geen belemmering vormt voor de in dit bestemmingsplan besloten ontwikkeling.

#### 2. De 'Laag van het agrarische cultuurlandschap'

In het agrarisch cultuurlandschap gaat het er altijd om dat de mens inspeelt op de natuurlijke omstandigheden en die ten nutte maakt. Hierbij hebben nooit ideeën over schoonheid een rol gespeeld. Wel zijn we ze in de loop van de tijd gaan waarderen om hun ruimtelijke kwaliteiten. Vooral herkenbaarheid, contrast en afwisseling worden gewaardeerd. De ambitie is gericht op het voortbouwen aan de kenmerkende structuren van de agrarische cultuurlandschappen door óf versterking óf behoud óf ontwikkeling of een combinatie hiervan.

De locatie is op de gebiedskenmerkenkaart de 'Laag van het agrarisch cultuurlandschap' aangeduid met het gebiedstype "Essenlandschap". In afbeelding 4.5 is dat aangegeven.

*Afbeelding 4.5 Laag van het agrarisch cultuurlandschap Bron: Provincie Overijssel)* 

#### *"Essenlandschap"*

Het essenlandschap is geordend vanuit de erven en de essen en de eeuwenoude akkercomplexen die op de hogere dekzandkoppen en flanken van stuwwallen werden aangelegd. Eeuwenlange bemesting (met heideplaggen en stalmest) heeft geleidt tot een karakteristiek reliëf met soms hoge steilranden. De ambitie is het behouden van de es als ruimtelijke eenheid en het versterken van de contrasten tussen de verschillende landschapsonderdelen: grote open maat van de essen, het mozaïek van de flank van de es, de open beekdalen en vroegere heidevelden. Als ontwikkelingen plaats vinden in het essenlandschap, dan krijgen deze in de flanken een plaats, met respect voor en bijdragend aan de aanwezige bebouwingsstructuren (lint, erf) en versterking van het landschappelijk raamwerk.

#### *Toetsing van het initiatief aan de "Laag van het agrarisch cultuurlandschap"*

De nieuwbouwlocatie ligt aan de rand van de waardevolle Mageleresch. . De doorkijk over de Molenstraat richting de stuwwal/es wordt versterkt door aanplant van eiken op de slooplocatie. De groene invulling van de nieuwbouwlocatie wordt versterkt, waarbij de rand tussen de nieuwbouwlocatie en de stuwwal/es wordt open gelaten. Een nadere verantwoording van de landschappelijke inrichting wordt beschreven en weergegeven in het Ruimtelijk kwaliteitsplan in bijlage 1. Geconcludeerd wordt dat de 'Laag van het agrarisch cultuurlandschap' geen belemmering vormt voor de in dit bestemmingsplan besloten ontwikkeling.

#### 3. De "Stedelijke laag"

In de stedelijke laag ontstaat de koppeling van de sociale en fysieke dynamiek van de stedelijke functies aan het verbindende netwerk van wegen, paden, spoorwegen en kanalen. Elke stad of dorp bezit zijn eigen karakteristieke ruimtelijke, sociale en functionele opbouw en kwaliteiten. Het plangebied is op de gebiedskenmerkenkaart de 'Stedelijke laag' deels aangeduid met het gebiedstype "Woonwijken 1955 –nu". In afbeelding 4.6 is dat aangegeven.

*Afbeelding 4.6: "De "Stedelijke laag" (Bron: Provincie Overijssel)*

### *"Woonwijken 1955 – nu"*

De woonwijken van 1955 tot nu zijn planmatig opgezette uitbreidingswijken op basis van een collectief idee en grotere bouwstromen. De functies (wonen, werken, voorzieningencentra) zijn uiteengelegd en de wijken zijn opgedeeld in buurten met een homogeen bebouwingskarakter: buurten met eengezinswoningen, flatwijken, villawijken, wijk(winkel)centra. Er is sprake van een tijdsgebonden verkavelingsstructuur op basis van verschillende ordeningsprincipes. Er is aandacht voor de aansluiting op de binnenstad en het hoofdwegennetwerk, maar vaak minder op fietsaansluitingen naar het buitengebied. Lokaal zijn kleine eenheden die afwijken van het systeem, zoals 'goudkustjes' aan de rand van de wijk. Steeds is sprake van een afgeronde eenheid met duidelijke in- en uitgangen.

#### *Toetsing van het initiatief aan de 'Stedelijke laag'*

Het huidige woonperceel en een deel van het nieuwe woonperceel zijn aangemerkt als 'Woonwijken 1955-nu'. Het overige deel van het plangebied ligt niet binnen de 'Stedelijke laag'. Het voornemen is om, ter vervanging van de bestaande woning, een nieuwe grotere woning te realiseren. Het huidige perceel biedt hiervoor, vanwege de huidige vorm, situering en beperkte omvang, onvoldoende geschikte mogelijkheden. Derhalve is gekozen de woning te slopen en nieuw te bouwen op een ander in eigendom zijnde perceel schuin tegenover Molenstraat 21a. Dit perceel wordt gebruikt als moestuin en boomgaard. Een nadere verantwoording van de inrichting wordt beschreven en weergegeven in het Ruimtelijk kwaliteitsplan in bijlage 1. Geconcludeerd wordt dat de ontwikkeling in overeenstemming is met het gebiedskenmerk van de 'Stedelijke laag'.

#### **4.2.5 Conclusie toetsing aan het provinciaal beleid**

Geconcludeerd kan worden dat de in dit voorliggende bestemmingsplan besloten ruimtelijke ontwikkeling in overeenstemming is met het in de Omgevingsvisie Overijssel verwoorde en in de Omgevingsverordening verankerde provinciaal ruimtelijk beleid.

### <span id="page-23-0"></span>**4.3 Gemeentelijk beleid**

#### **4.3.1 Structuurvisie Twenterand**

#### *4.3.1.1 Algemeen*

De "Structuurvisie Twenterand" spreekt zich uit over de hoofdlijnen van de ruimtelijke ontwikkelingen van de gehele gemeente. Het doel is om verschillende belangen, bijvoorbeeld tussen uitbreiding en inbreiding of tussen verkeer en landschap, zorgvuldig af te wegen en een gezamenlijk beeld over de gewenste ontwikkeling te krijgen. Een structuurvisie biedt een geïntegreerde benadering van het sectorale beleid en een herijking van bestaande (soms aan herziening toe zijnde) plannen. De structuurvisie is gefundeerd op uitgangspunten die voortkomen uit een inventarisatie en analyse van de bestaande situatie, het bestaande beleid en onderzoeken en prognoses.

#### *4.3.1.2 Visie op Twenterand*

De gemeente Twenterand heeft besloten om in te zetten op de specifieke kernkwaliteiten van de verschillende kernen en landschappen die Twenterand rijk is. De gemeente past de zogenaamde SER-ladder toe. Er wordt niet ongebreideld uitgebreid of ingebreid, maar er wordt zorgvuldig omgegaan met de bestaande kwaliteiten van zowel landschap als bebouwing. Ontwikkelingsruimte wordt in eerste instantie binnen de bestaande kernen of in de randen gezocht. Daarbij gaat het dan om ontwikkelingen in kleine eenheden, passend bij de schaal van het onderliggende gebied die bovendien als overzichtelijke en afgeronde gehelen kunnen worden gerealiseerd. Hoog gewaardeerde groene plekken worden niet opgeofferd voor de gevraagde behoefte. De groene plekken in de kernen die voor bebouwing in aanmerking komen zijn opgenomen in de beleidsnotitie "Bouwen op open groene plekken". Vermeden moet ook worden dat ongebreideld wordt voortgeborduurd op de in gang gezette woonbuurten. Afronding met respect voor het aangrenzend landschap zal prioriteit zijn. Wel dient nagegaan te worden of bepaalde functies en gebouwen die mogelijk zijn afgeschreven, verouderd of niet meer functioneel zijn, ruimte bieden voor noodzakelijke woningbouw.

De visie op de gemeente Twenterand is uitgewerkt in een aantal specifieke punten, te weten:

- Duurzaamheid Wonen
- 
- 
- Recreatie en toerisme
- 
- Werken Infrastructuur en mobiliteit
- Voorzieningen Stedenbouw, water, landschap en ecologie

In voorliggend geval zijn vooral de thema's "Wonen" en "Landschap & Ecologie" van belang. De visie van de gemeente Twenterand is verwerkt in een overzichtelijk kaartbeeld. Afbeelding 4.7 omvat een uitsnede van de structuurvisieplankaart.

#### *Afbeelding 4.7 Uitsnede structuurvisieplankaart (Bron: gemeente Twenterand)*

#### *4.3.1.3 Wonen*

In de woonvisie 2009+ en de Toekomstvisie wordt nog uitgegaan van een toename van de bevolkingsomvang tot 2030. Prognoses zoals PRIMOS 2009 en Pearl laten zien dat de bevolkingsomvang vanaf 2011 niet meer zal groeien, maar langzaamaan gaat krimpen. Het aantal (eenpersoons)huishoudens zal door vergrijzing en andere oorzaken wel blijven toenemen en hierdoor ook de vraag naar woningen. Op grond van dit uitgangspunt en de verwachtingen wordt een toename van de woningvoorraad met 1272 woningen voorzien tussen 2010 en 2030. Voor de leefbaarheid van het buitengebied zijn 20 woningen gereserveerd. Deze woningen zijn in het kader van de Kwaliteitsimpuls Groene Omgeving inzetbaar voor bijvoorbeeld nieuwe landgoederen of Rood voor Rood.

#### *4.3.1.4 Landschap & Ecologie*

Stedenbouw, water, landschap en ecologie vormen een samenhangend geheel in de gemeente Twenterand. Het grootste deel van de gemeente is buitengebied en daardoor landschap. Om het landschap te behouden wordt ingezet op zoveel mogelijk herstel van oude structuren. Voorts is het van belang dat water zoveel mogelijk wordt opgevangen en vastgehouden. Het open landschap biedt hiervoor mogelijkheid en zal daarvoor ook worden benut. Aan de bebouwingsvormen en structuren kunnen de karakteristiek en identiteit van de verschillende kernen worden afgelezen. Deze zijn voornamelijk verbonden met het onderliggende landschap hetgeen nog het best tot uiting komt aan de randen. Ingezet zal worden op het behoud, herstel en accentueren van bestaande randen waardoor bebouwing op een harmonieuze wijze overgaat in het aangrenzende landschap. Dat betekent dat de bebouwing en beplantingsstructuren worden afgestemd op de identiteit van de plek. Ook kan o.a. gedacht worden aan het duidelijk vormgeven van entrees van kernen die het visitekaartje vormen en refereren aan de karakteristiek van de kern.

#### *4.3.1.5 Toetsing van het initiatief aan 'Structuurvisie Twenterand'*

Geconstateerd wordt dat de ontwikkeling die het voorliggend bestemmingsplan mogelijk maakt, prima past binnen de 'hoofdlijnen van beleid' zoals verwoord in het "Structuurvisie Twenterand". De bestaande woning, die in slechte bouwkundige staat verkeerd, wordt vervangen en gesitueerd op een meer wenselijke locatie. Zowel de bestaande als gewenste locatie zijn in het buitengebied gelegen. Met het plan is voor wat betreft de keuze van bebouwingsvormen en beplanting rekening gehouden met het omliggend landschap en voornamelijk de Mageleresch. In het Landschapsontwikkelingsplan (bijlage 1) wordt hier nader op ingegaan. Geconcludeerd kan worden dat de in dit voorliggende bestemmingsplan besloten ruimtelijke ontwikkeling in overeenstemming is met het gesteld in de Structuurvisie Twenterand.

#### **4.3.2 Landschapsontwikkelingsplan**

#### *4.3.2.1 Algemeen*

De gemeente Twenterand heeft naast een landschapsontwikkelingsplan (LOP) opgesteld. De raad van de gemeente Twenterand heeft op 6 november 2007 het Landschapsontwikkelingsplan (uitwerking Twenterand) vastgesteld. Hoofddoel van het LOP is het formuleren van de gewenste ontwikkelingsrichting voor het landschap voor de komende 10 jaar. Op basis van het LOP (afbeelding 4.8) ligt het plangebied in deelgebied "Mageleresch". Het plangebied is aangegeven met de rode stip.

*Afbeelding 4.8 Uitsnede Landschapsontwikkelingsplan (Bron: gemeente Twenterand)*

#### *4.3.2.2 Mageleresch*

Deelgebied de Mageleresch is een oud cultuurlandschap bestaande uit de es, het kransesdorp 'Magele' en de oostelijke rand van de es 'Achter de Es'. De es heeft nog steeds de bouwlandfunctie en levert dus een heel open beeld op. De rand van de es, Magele' is zeer kleinschalig door de bebouwing om het lint. Het LOP stelt hier behoud voor van het karakteristieke essenlandschap en het kransesdorp Magele.

#### Ontwikkelingsrichting: Behouden

Aandachtspunten en kansen:

- Behoud essenlandschap (karakteristieke randen, hoogteverschillen en openheid op de es)
- Behoud structuur kransesdorp Magele
- Onderhoud landschapselementen

#### *4.3.2.3 Toetsing van het initiatief aan 'Landschapsontwikkelingsplan'*

In voorliggend geval is een Ruimtelijk kwaliteitsplan opgesteld, waarbij leidraad is dat de es niet onevenredig mag worden aangetast. Het huidige perceel biedt onvoldoende geschikte mogelijkheden voor de vervangende woning. Daarom is gekozen voor het tegenover gelegen perceel. Voor de afwegingen en zorgvuldige inpassing wordt verwezen naar het Ruimtelijk kwaliteitsplan. In hoofdstuk 3 wordt hier nader op ingegaan, waaruit blijkt dat zoveel mogelijk rekening is gehouden met de landschappelijke waarden. Geconcludeerd kan worden dat het plan in overeenstemming is met het gestelde in het Landschapsontwikkelingsplan.

#### **4.3.3 Welstandsnota Twenterand**

#### *4.3.3.1 Algemeen*

De welstandsnota geeft in hoofdlijnen aan welke beleidsmatige inzet en procedures het gemeentebestuur kiest voor het voeren van een welstandstoezicht. Op basis van een verkenning van de gemeente zijn gebiedsgerichte criteria voor deelgebieden van landschappen en kernen en objectgerichte criteria beschreven.

Op basis van de gebiedsindeling ligt het plangebied in deelgebied "Mageleresch", zoals weergegeven in onderstaande afbeelding. Het plangebied is aangegeven met de blauwe contour.

*Afbeelding 4.9 Gebiedsindeling Den Ham (Bron: gemeente Twenterand)*

#### *4.3.3.2 Mageleresch*

De Mageleresch is een beeldbepalend element van Den Ham. De markante ruimtelijke verschijning alsmede de ontstaansgeschiedenis geven de es betekenis. Met het behoud van ruime doorzichten vanaf de omliggende wegen en het creëren van nieuwe doorkijkjes wordt de visuele aanwezigheid van de es gewaarborgd en versterkt. De oriëntatie en hoogte van de aangrenzende bebouwing spelen daarbij een belangrijke rol. Een haakse oriëntatie van de hoofd- en bijgebouwen op de weg is essentieel. De bebouwing rond de es heeft nu één laag plus een kap. In de toekomst mag de bebouwing met maximaal één laag worden uitgebreid. Een dergelijke verhoging concurreert niet met de hoogte van de es. Uitbreidingen in de hoogte heeft als voordeel dat het aanbouwen en uitbouwen, die vaak een rommelig beeld oplevert, beperkt wordt. De erfinrichting draagt bij aan de doorzichten naar de es. De erfafscheidingen die parallel aan de weg liggen dienen laag te zijn.

#### Welstandscriteria

- De situering en opbouw geven de bebouwing een relatie met de es
- Op de kavel is ruimte voor doorzichten naar de es
- De bebouwing heeft een oriëntatie haaks op de weg
- De bebouwing heeft een kap
- De bijgebouwen staan achter de voorgevellijn van het hoofdgebouw

#### Erfinrichting

- Eventuele erfafscheidingen parallel aan de weg zijn laag
#### *4.3.3.3 Toetsing van het initiatief aan 'Welstandsnota Twenterand'*

Gelet op het Ruimtelijk kwaliteitsplan, zoals opgenomen in bijlage 1, is de opzet van het plan weloverwogen. Uitsluitend zijn twee bestaande gebouwtjes (houtstek en wekkelder) voor de voorgevellijn aanwezig. Vanwege de beperkte bouwhoogte en omvang worden deze gebouwtjes niet aangemerkt als bijgebouwen zoals bedoeld in de welstandscriteria. De woning zal met de voorgevel worden gericht op de es, waardoor een relatie ontstaat met de es. De oriëntatie van de woning is daarmee niet haaks op dit deel van de Molenstraat. Geconcludeerd kan worden dat het plan in lijn is met het gestelde in de Welstandsnota.

#### **4.3.4 Conclusie toetsing aan het gemeentelijk beleid**

Geconcludeerd wordt dat de in dit bestemmingsplan besloten ontwikkeling in overeenstemming is met het gemeentelijk beleid.

# <span id="page-28-0"></span>**HOOFDSTUK 5 MILIEU- EN OMGEVINGSASPECTEN**

Op grond van artikel 3.1.6 van het Besluit ruimtelijke ordening moet in de toelichting op het bestemmingsplan een beschrijving worden opgenomen van de wijze waarop de milieukwaliteitseisen bij het plan zijn betrokken. Daarbij moet rekening gehouden worden met de geldende wet- en regelgeving en met de vastgestelde (boven)gemeentelijke beleidskaders. Bovendien is een bestemmingsplan vaak een belangrijk middel voor afstemming tussen de milieuaspecten en ruimtelijke ordening.

In dit hoofdstuk worden de resultaten van het onderzoek naar de milieukundige uitvoerbaarheid beschreven. Het betreft de thema's geluid, bodem, luchtkwaliteit, externe veiligheid, milieuzonering, geur, ecologie en archeologie & cultuurhistorie.

### <span id="page-28-1"></span>**5.1 Geluid**

#### **5.1.1 Algemeen**

De Wet geluidhinder (Wgh) bevat geluidnormen en richtlijnen over de toelaatbaarheid van geluidniveaus als gevolg van rail- en wegverkeerslawaai en industrielawaai. De Wgh geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan of het nemen van een omgevingsvergunning indien het plan een geluidgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. Het akoestisch onderzoek moet uitwijzen of de wettelijke voorkeursgrenswaarde bij geluidgevoelige objecten wordt overschreden en zo ja, welke maatregelen nodig zijn om aan de voorkeursgrenswaarde te voldoen.

#### **5.1.2 Situatie plangebied**

### *5.1.2.1 Wegverkeerslawaai*

De nieuwe woning ligt binnen de wettelijk vastgestelde geluidszone, als bedoeld in art. 74 van de Wet geluidhinder, van de Molenstraat en Dorpsstraat. Gelet hierop is door Buijvoets Bouw- en geluidsadvisering een Akoestisch onderzoek wegverkeerslawaai uitgevoerd. Hierna wordt ingegaan op de resultaten van het onderzoek. In bijlage 2 van deze toelichting is het gehele onderzoek opgenomen.

De geplande woning ligt in "stedelijk" gebied binnen de wettelijk vastgestelde geluidszone, als bedoeld in art. 74 van de Wet geluidhinder, van de Molenstraat en Dorpsstraat. De wettelijke voorkeursgrenswaarde voor de geluidbelasting LDEN op de gevels van een woning ten gevolge een weg bedraagt 48 dB.

De maximale geluidsbelasting LDEN op de gevels van de geplande woning ten gevolge van de Molenstraat en Dorpsstraat bedraagt 41 dB respectievelijk 39 dB. Daarmee overschrijdt de geluidsbelasting de ambitiewaarde/voorkeursgrenswaarde niet. Voor het bouwplan is er ten aanzien van het aspect wegverkeerslawaai sprake van een goed leef- en woonklimaat.

#### *5.1.2.2 Railverkeerslawaai*

Railverkeerslawaai wordt in dit geval buiten beschouwing gelaten omdat de dichtstbijzijnde spoorlijn op ruime afstand van het plangebied is gelegen.

#### *5.1.2.3 Industrielawaai*

In de omgeving van het plangebied is geen gezoneerd bedrijventerrein, als bedoeld in de Wgh, aanwezig. Het uitvoeren van een akoestisch onderzoek industrielawaai is derhalve niet noodzakelijk. Wat betreft de invloed van individuele bedrijvigheid op het plangebied wordt verwezen naar paragraaf 5.5 (milieuzonering).

#### **5.1.3 Conclusie**

De Wet geluidhinder vormt geen belemmering voor het plan.

### <span id="page-29-0"></span>**5.2 Bodemkwaliteit**

#### **5.2.1 Algemeen**

Bij de vaststelling van een bestemmingsplan dient te worden bepaald of de aanwezige bodemkwaliteit past bij het toekomstige gebruik van die bodem en of deze aspecten optimaal op elkaar kunnen worden afgestemd. Om hierin inzicht te krijgen, dient doorgaans een bodemonderzoek te worden verricht conform de richtlijnen NEN 5740.

#### **5.2.2 Situatie plangebied**

Door Rouwmaat Groep is een verkennend bodemonderzoek uitgevoerd. De resultaten van het verkennend bodemonderzoek worden hierna beschreven. Voor het volledige onderzoek wordt verwezen naar bijlage 3.

De gehele locatie kan op basis van het vooronderzoek als niet-verdacht worden beschouwd. Bij het vooronderzoek zijn geen gegevens naar voren gekomen die kunnen duiden op de aanwezigheid van asbest op of in de bodem van de onderzoekslocatie.

Tijdens de veldwerkzaamheden is gelet op het voorkomen van asbest. Visueel is op de bodem en in het opgeboorde materiaal geen asbestverdacht materiaal waargenomen. Zintuiglijk zijn er geen afwijkingen waargenomen.

Op basis van de analyseresultaten kan geconcludeerd worden dat:

- de grond licht verontreinigd is met Lood en PAK;
- het grondwater licht verontreinigd is met Barium, Cadmium, Koper en Nikkel;
- het grondwater sterk verontreinigd is met Zink.

De verhoogde gehalten PAK in de grond worden (deels) waarschijnlijk veroorzaakt door antropogene bestandsdelen (puin-/kooldeeltjes) en/of door microscopisch kleine deeltjes (bijv. roet). Het betreffen dan diffuus verspreide verontreinigingen.

Gelet op de aangetoonde grondwaterverontreiniging is door Rouwmaat Groep is een nader grondwateronderzoek uitgevoerd. De resultaten van het nader grondwateronderzoek worden hierna beschreven. Voor het volledige onderzoek wordt verwezen naar bijlage 4. Doel van dit onderzoek is de bepaling van de ernst en omvang van de aangetroffen verontreiniging.

Uit het uitgevoerde bodemonderzoek kan het volgende worden geconcludeerd:

- In de bestaande peilbuis uit het verkennend bodemonderzoek is wederom een sterk verhoogd gehalte aan zink aangetoond. In de omliggende peilbuizen zijn, op één licht verhoogd gehalte na, geen overschrijdingen aangetoond. Ook in de diepe peilbuis, ter verticale afperking, is geen verhoogd gehalte aangetoond.
- Er is minder dan 100 m3 grondwater sterk verontreinigd en er is derhalve geen sprake van een ernstig geval van bodemverontreiniging. Van een saneringsplicht is geen sprake. Het is echter wel aan te raden geen grondwater op te pompen. Tevens dienen (toekomstige) eigenaren en gebruikers geïnformeerd te worden over de onderhavige situatie.

#### **5.2.3 Conclusie**

Met inachtneming van vorenstaande advies vormt het aspect bodem geen belemmering voor het plan.

### <span id="page-30-0"></span>**5.3 Luchtkwaliteit**

#### **5.3.1 Algemeen**

Om een goede luchtkwaliteit in Europa te garanderen heeft de Europese unie een viertal kaderrichtlijnen opgesteld. De hiervan afgeleide Nederlandse wetgeving is vastgelegd in hoofdstuk 5, titel 2 van de Wet milieubeheer. Deze wetgeving staat ook bekend als de Wet luchtkwaliteit.

In de Wet luchtkwaliteit staan ondermeer de grenswaarden voor de verschillende luchtverontreinigende stoffen. Onderdeel van de Wet luchtkwaliteit zijn de volgende Besluiten en Regelingen:

- Besluit en de Regeling niet in betekenende mate bijdragen (luchtkwaliteitseisen);
- Besluit gevoelige bestemmingen (luchtkwaliteitseisen);

#### *5.3.1.1 Besluit en de Regeling niet in betekenende mate bijdragen*

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende project niet in betekenende mate is. Het begrip "niet in betekenende mate" is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10). Toetsing aan andere luchtverontreinigende stoffen uit de Wet luchtkwaliteit vindt niet plaats.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

- woningen: 1500 met een enkele ontsluitingsweg;
- woningen: 3000 met twee ontsluitingswegen;
- kantoren: 100.000 m2 bruto vloeroppervlak met een enkele ontsluitingsweg.

Als een ruimtelijke ontwikkeling niet genoemd staat in de Regeling NIBM kan deze nog steeds niet in betekenende mate bijdragen. De bijdrage aan NO2 en PM10 moet dan minder zijn dan 3% van de grenswaarden.

#### *5.3.1.2 Besluit gevoelige bestemmingen*

Dit besluit is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings-, verpleeg- en bejaardentehuizen. Woningen en ziekenhuizen/ klinieken zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszijden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet luchtkwaliteit nodig.

#### **5.3.2 Situatie plangebied**

Gelet op de aard en omvang van dit project, in verhouding tot de categorieën van gevallen zoals beschreven in paragraaf 5.3.1.1 kan worden gesteld dat voorliggend project 'niet in betekenende mate bijdraagt' aan de luchtverontreiniging.

Tot slot wordt geconcludeerd dat de ontwikkeling niet wordt aangemerkt als een gevoelige bestemming in het kader van het 'Besluit gevoelige bestemmingen'.

#### **5.3.3 Conclusie**

Het aspect luchtkwaliteit vormt geen belemmering voor het plan.

### <span id="page-31-0"></span>**5.4 Externe veiligheid**

#### **5.4.1 Algemeen**

Externe veiligheid is een beleidsveld dat is gericht op het beheersen van risico's die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Bij nieuwe ontwikkelingen moet worden voldaan aan strikte risicogrenzen. Een en ander brengt met zich mee dat nieuwe ruimtelijke ontwikkelingen moeten worden getoetst aan wet- en regelgeving op het gebied van externe veiligheid. Concreet gaat het om risicovolle bedrijven, vervoer gevaarlijke stoffen per weg, spoor en water en transport gevaarlijke stoffen via buisleidingen. Op de diverse aspecten van externe veiligheid is afzonderlijke wetgeving van toepassing. Voor risicovolle bedrijven gelden onder meer:

- het Besluit externe veiligheid inrichtingen (Bevi);
- de Regeling externe veiligheid inrichtingen (Revi);
- het Registratiebesluit externe veiligheid;
- het Besluit risico's zware ongevallen 2015 (Brzo 2015);
- het Vuurwerkbesluit.

Voor vervoer van gevaarlijke stoffen geldt de 'Wet Basisnet vervoer gevaarlijke stoffen' (Wet Basisnet). Dat vervoer gaat over water, spoor, wegen, per buisleiding of door de lucht. De regels van het Basisnet voor ruimtelijke ordening zijn vastgelegd in:

- het Besluit externe veiligheid transportroutes (Bevt);
- het Besluit externe veiligheid buisleidingen (Bevb);
- de Regeling basisnet;
- de (aanpassing) Regeling Bouwbesluit (veiligheidszone en plasbrandaandachtsgebied).

Het doel van wetgeving op het gebied van externe veiligheid is risico's waaraan burgers in hun leefomgeving worden blootgesteld vanwege risicovolle inrichtingen en activiteiten tot een aanvaardbaar minimum te beperken. Het is noodzakelijk inzicht te hebben in de kwetsbare en beperkt kwetsbare objecten en het plaatsgebonden en het groepsrisico.

#### **5.4.2 Situatie plangebied**

Aan hand van de Risicokaart is een inventarisatie verricht van risicobronnen in en rond het plangebied. Op de Risicokaart staan meerdere soorten risico's, zoals ongevallen met brandbare, explosieve en giftige stoffen, grote branden of verstoring van de openbare orde. In totaal worden op de Risicokaart dertien soorten rampen weergegeven. In de onderstaande afbeelding is een uitsnede van de Risicokaart met betrekking tot het plangebied en omgeving weergegeven.

*Afbeelding 5.1 Uitsnede Risicokaart (Bron:Risicokaart.nl)*

Uit de inventarisatie blijkt dat het plangebied:

- zich niet bevindt binnen de risicocontour van Bevi- en Brzo-inrichtingen danwel inrichtingen die vallen onder het Vuurwerkbesluit (plaatsgebonden risico);
- zich niet bevindt binnen een gebied waarbinnen een verantwoording van het groepsrisico nodig is;
- niet is gelegen binnen de veiligheidsafstanden van het vervoer gevaarlijke stoffen;
- niet is gelegen binnen de veiligheidsafstanden van buisleidingen voor het vervoer van gevaarlijke stoffen.

#### **5.4.3 Conclusie**

Een en ander brengt met zich mee dat het project in overeenstemming is met wet- en regelgeving ter zake van externe veiligheid.

### <span id="page-32-0"></span>**5.5 Milieuzonering**

#### **5.5.1 Algemeen**

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan we het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreëren anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies.

Voor het bepalen van de aan te houden afstanden wordt de VNG-uitgave 'Bedrijven en Milieuzonering' uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstandenlijst gaat uit van gemiddeld moderne bedrijven. Indien bekend is welke activiteiten concreet zullen worden uitgeoefend, kan gemotiveerd worden uitgegaan van de daadwerkelijk te verwachten milieubelasting, in plaats van de richtafstanden. De afstanden worden gemeten tussen enerzijds de grens van de bestemming die de milieubelastende functie(s) toelaat en anderzijds de uiterste situering van de gevel van een milieugevoelige functie die op grond van het bestemmingsplan mogelijk is.

#### **5.5.2 Gebiedstypen**

In de VNG-uitgave 'Bedrijven en Milieuzonering is een tweetal gebiedstypen te onderscheiden; 'rustige woonwijk' en 'gemengd gebied'. Een rustige woonwijk is een woonwijk die is ingericht volgens het principe van functiescheiding. Overige functies komen vrijwel niet voor. Langs de randen is weinig verstoring van verkeer. Op basis van de VNG-uitgave wordt het buitengebied gerekend tot een met het omgevingstype 'rustige woonwijk' vergelijkbaar omgevingstype.

Het omgevingstype 'gemengd gebied' wordt in de VNG-uitgave 'Bedrijven en milieuzonering' als volgt omschreven: *'Een gemengd gebied is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor geluid de toepassing van kleinere richtafstanden rechtvaardigen. Geluid is voor de te hanteren afstand van milieubelastende activiteiten veelal bepalend.'*

De richtafstanden (met uitzondering van het aspect gevaar) uit het omgevingstype rustige woonwijk kunnen , zonder dat dit ten koste gaat van het woon- en leefklimaat, met één afstandsmaat worden verlaagd indien sprake is van gemengd gebied. Daarbij wordt in de VNG-uitgave 'Bedrijven en milieuzonering' opgemerkt dat het vanuit het oogpunt van efficiënt ruimtegebruik de voorkeur verdient functiescheiding niet verder door te voeren dan met het oog op een goed woon- en leefklimaat noodzakelijk is.

Het plangebied is gelegen in het buitengebied aan de rand van Den Ham, waar geen sprake is van sterke menging van functies. Derhalve wordt in dit geval uitgegaan van het omgevingstype 'rustige woonwijk'. De volgende tabel geeft de richtafstanden voor de verschillende omgevingstypes weer.

| Milieucategorie | Richtafstanden tot omgevingstype rustige<br>woonwijk | Richtafstanden tot omgevingstype gemengd<br>gebied |
|-----------------|------------------------------------------------------|----------------------------------------------------|
| 1               | 10 m                                                 | 0 m                                                |
| 2               | 30 m                                                 | 10 m                                               |
| 3.1             | 50 m                                                 | 30 m                                               |
| 3.2             | 100 m                                                | 50 m                                               |
| 4.1             | 200 m                                                | 100 m                                              |
| 4.2             | 300 m                                                | 200 m                                              |
| 5.1             | 500 m                                                | 300 m                                              |
| 5.2             | 700 m                                                | 500 m                                              |
| 5.3             | 1.000 m                                              | 700 m                                              |
| 6               | 1.500 m                                              | 1.000 m                                            |

#### **5.5.3 Beoordeling**

#### *5.5.3.1 Algemeen*

Aan de hand van vorenstaande regeling is onderzoek verricht naar de feitelijke situatie. De VNG uitgave "Bedrijven en Milieuzonering" geeft een eerste inzicht in de milieuhinder van inrichtingen.

Zoals reeds hiervoor genoemd, wordt bij het realiseren van nieuwe functies gekeken naar de omgeving waarin de nieuwe functies gerealiseerd worden. Hierbij spelen twee vragen een rol:

- 1. past de nieuwe functie in de omgeving? (externe werking);
- 2. laat de omgeving de nieuwe functie toe? (interne werking).

#### *5.5.3.2 Externe werking*

Hierbij gaat het met name om de vraag of de voorgenomen ruimtelijke ontwikkeling leidt tot een situatie die, vanuit hinder of gevaar bezien, in strijd is te achten met een goede ruimtelijke ontwikkeling. Daarvan is sprake als het woon- en leefklimaat van omwonenden wordt aangetast.

De functie 'wonen' is niet milieubelastend voor de omgeving. Er is geen sprake van een aantasting van het woon- en leefklimaat van omwonenden.

#### *5.5.3.3 Interne werking*

Hierbij gaat het om de vraag of de nieuwe woonfunctie hinder ondervindt van bestaande functies in de omgeving. De omgeving van het plangebied bestaat voornamelijk uit woningen. Woningen worden niet als milieubelastend aangemerkt en veroorzaken hiermee geen hinder van deze functie.

In de nabijheid is een begraafplaats en een brandweerkazerne aanwezig. Op basis van de VNG-uitgave 'Bedrijven en milieuzonering' vallen 'Begrafenisondernemingen: begraafplaats' onder milieucategorie 1, waarvoor een richtafstand van 10 meter geldt. Op basis van de VNG-uitgave 'Bedrijven en milieuzonering' vallen 'Brandweerkazernes' onder milieucategorie 3.1, waarvoor een richtafstand van 50 meter geldt.

De afstand van het plangebied tot beide functies bedraagt circa 62 meter. Hiermee wordt in beide gevallen ruimschoots voldaan aan de aan te houden richtafstanden en geconcludeerd wordt dat ter plaatse van de nieuwe woning sprake is van een goed woon- en leefklimaat. Van belemmeringen voor de bedrijven/milieubelastende functies is geen sprake.

#### **5.5.3 Conclusie**

Het aspect milieuzonering vormt geen belemmering voor de uitvoerbaarheid van dit plan.

### <span id="page-34-0"></span>**5.6 Ecologie**

Bescherming in het kader van de natuur wet- en regelgeving is op te delen in gebieds- en soortenbescherming. Bij gebiedsbescherming heeft men te maken met de Natuurbeschermingswet en de Ecologische Hoofdstructuur (EHS). Soortenbescherming komt voort uit de Flora- en faunawet.

#### **5.6.1 Gebiedsbescherming**

Natuurgebieden of andere gebieden die belangrijk zijn voor flora en fauna kunnen op basis van de Europese Vogelrichtlijn en Habitatrichtlijn (Natura 2000) worden aangemerkt als speciale beschermingszones (SBZ's).

#### *5.6.1.1 Natura 2000-gebieden*

Op 1 oktober 2005 is de gewijzigde Natuurbeschermingswet 1998 in werking getreden. Vanaf dat moment heeft Nederland de Europese Vogelrichtlijn en Habitatrichtlijn in nationale wetgeving verankerd. Nederland zal aan de hand van een vergunningenstelsel de zorgvuldige afweging waarborgen rond projecten die gevolgen kunnen hebben voor Natura 2000-gebieden. Deze vergunningen worden verleend door de provincies of door de Minister van EZ.

Het plangebied is niet gelegen binnen een Natura 2000-gebied. Het dichtstbijzijnde Natura 2000-gebied "Vecht- en Beneden-Reggegebied" is gelegen op een afstand van circa 1,6 kilometer. Gezien de ruime afstand tot Natura 2000-gebieden en de aard en omvang van de ontwikkeling, wordt geconcludeerd dat er geen sprake is van significant negatieve effecten op Natura 2000-gebieden.

#### *5.6.1.2 Ecologische Hoofdstructuur*

De Ecologische Hoofdstructuur (EHS) is, als onderdeel van het Nederlands Natuurnetwerk (NNN), de kern van het Nederlandse natuurbeleid. De EHS is in provinciale structuurvisies uitgewerkt. In of in de directe nabijheid van de EHS geldt het 'nee, tenzij'- principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten.

Het dichtstbijzijnde gebied dat is aangewezen als EHS is gelegen op circa 1,6 kilometer afstand. Gezien de aard en omvang van de ontwikkeling en afstand tot de EHS, is geen sprake van een aantasting van de wezenlijke kenmerken en waarden van de EHS.

#### **5.6.2 Soortenbescherming**

Wat betreft de soortbescherming is de Flora- en Faunawet van toepassing. Hierin wordt onder andere de bescherming van dier- en plantensoorten geregeld. Bij ruimtelijke ontwikkelingen dient te worden getoetst of er sprake is van negatieve effecten op de aanwezige natuurwaarden. Als hiervan sprake is, moet ontheffing of vrijstelling worden gevraagd.

De locatie van de beoogde nieuwbouw bestaat uit een grasperceel/moestuin. Doorgaans hebben deze gronden een lage ecologische waarde. Gelet op de terreingesteldheid en het intensief gebruik (maaien etc.) van de gronden zijn deze ongeschikt voor beschermde flora. Er wordt als gevolg van de ontwikkeling geen opgaande beplanting verwijderd of watergangen gedempt. Gelet hierop is een (veld)onderzoek of het aanvragen van een ontheffing op de verbodsbepalingen van de Flora- en faunawet niet aan de orde. Overigens wordt benadrukt dat rekening wordt gehouden met de in artikel 2 van de Flora- en faunawet opgenomen zorgplichtbepaling.

#### **5.6.3 Conclusie**

De ecologische aspecten vormen geen belemmering voor uitvoering van het plan.

### <span id="page-35-0"></span>**5.7 Archeologie & Cultuurhistorie**

#### **5.7.1 Archeologie**

#### *5.7.1.1 Algemeen*

Op 1 september 2007 is de Wet op de archeologische monumentenzorg (Wamz), een wijziging op de Monumentenwet 1988, van kracht geworden. Deze wijziging brengt met zich mee dat gemeenten een archeologische zorgplicht hebben gekregen en dat initiatiefnemers van projecten waarbij de bodem wordt verstoord, verplicht zijn rekening te houden met de archeologische relicten die in het plangebied aanwezig (kunnen) zijn. Hiervoor is onderzoek noodzakelijk: het archeologisch vooronderzoek. Als blijkt dat in het plangebied behoudenswaardige archeologische vindplaatsen aanwezig zijn, dan kan de initiatiefnemer verplicht worden hiermee rekening te houden. Dit kan leiden tot een aanpassing van de plannen, waardoor de vindplaatsen behouden blijven, of tot een archeologische opgraving en publicatie van de resultaten.

#### *5.7.1.2 Situatie plangebied*

Het plangebied is getoetst aan de gemeentelijke archeologische verwachtings- en beleidsadvieskaart. Een uitsnede van de kaart is opgenomen in afbeelding 5.2.

*Afbeelding 5.2 Gemeentelijke archeologische verwachtings- en beleidskaart (Bron: Gemeente Twenterand)*

#### *5.7.1.2 Situatie plangebied*

Het plangebied is gelegen binnen een gebied dat op basis van de archeologische verwachtings- en beleidskaart is gekarteerd met een hoge verwachting. Bij bodemingrepen dieper dan 40 cm en met een oppervlakte gelijk aan of groter dan 2.500 m² dient een archeologisch onderzoek te worden uitgevoerd. In voorliggend geval zal de totale oppervlakte aan bodemingrepen ter plaatse aanzienlijk minder bedragen dan de gestelde 2.500 m². Het uitvoeren van een archeologisch onderzoek is derhalve niet noodzakelijk.

#### **5.7.2 Cultuurhistorie**

#### *5.7.2.1 Algemeen*

Onder cultuurhistorische waarden worden alle structuren, elementen en gebieden verstaan die cultuurhistorisch van belang zijn. Zij vertellen iets over de ontstaansgeschiedenis van het Nederlandse cultuurlandschap.

In de Bro is sinds 1 januari 2012 (artikel 3.1.6, vijfde lid, onderdeel a) opgenomen dat een bestemmingsplan *"een beschrijving van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden"* dient te bevatten.

#### *5.7.2.2 Situatie plangebied*

Er bevinden zich, op basis van de Cultuurhistorische Waardenkaart Overijssel, in het plangebied zelf geen rijksdanwel gemeentelijke monumenten. In het plangebied of in de directe nabijheid van het plangebied is er geen sprake van bijzondere cultuurhistorische waarden. Gesteld wordt dat het aspect cultuurhistorie geen belemmering vormt voor onderliggend plan.

#### **5.7.3 Conclusie**

Geconcludeerd kan worden dat er geen archeologisch onderzoek benodigd is en er geen sprake is van negatieve effecten op de cultuurhistorische waarden.

# <span id="page-38-0"></span>**HOOFDSTUK 6 WATERASPECTEN**

### <span id="page-38-1"></span>**6.1 Vigerend beleid**

#### **6.1.1 Europees beleid**

De Europese Kaderrichtlijn Water (2000/60/EG) is op 22 december 2000 in werking getreden en is bedoeld om in alle Europese wateren de waterkwaliteit chemisch en ecologisch verder te verbeteren. De Kaderrichtlijn Water omvat regelgeving ter bescherming van het binnenlandse oppervlaktewater, overgangswateren (waaronder estuaria worden verstaan), kustwateren en grondwater. Voor het uitwerken van de doelstellingen worden er op (deel)stroomgebied plannen opgesteld. In deze (deel)stroomgebiedbeheersplannen staan de ambities en maatregelen beschreven voor de verschillende (deel)stroomgebieden. Met name de ecologische ambities worden op het niveau van de deelstroomgebieden bepaald.

### **6.1.2 Rijksbeleid**

Het Rijksbeleid op het gebied van het waterbeheer is vastgelegd in het Nationaal Waterplan (NWP) 2016-2021 (vastgesteld 17 december 2015). Het plan geeft op hoofdlijnen de ambities weer van het Rijk ten aanzien van het nationale waterbeleid en het daaraan gerelateerde ruimtelijke beleid. De belangrijkste ambities richten zich op waterveiligheid, zoetwater en waterkwaliteit. Maar ook de Deltabeslissingen en enkele waterafhankelijke thema's als natuur en duurzame energie hebben in het plan een plek gekregen. De doorwerking van de beleidsambities/uitgangspunten naar lagere overheden is geregeld in de Structuurvisie Infrastructuur en Ruimte (2012), het Bestuursakkoord Water (2011) en de Waterwet (2009).

#### **6.1.3 Provinciaal beleid**

In de Omgevingsvisie Overijssel wordt ruim aandacht besteed aan de wateraspecten. De ambities zijn, naast de uitvoering van de Kaderrichtlijn Water, gericht op de verbetering van de kwaliteit van de kleinere wateren, de veiligheid, de grondwaterbescherming, bestrijding van wateroverlast, de kwantiteit en kwaliteit van grond- en oppervlakte water en waterbeleving zowel in de groene ruimte als stedelijk gebied.

#### **6.1.4 Waterschap Vechtstromen**

Door de invoering van de Kaderrichtlijn Water is Nederland verdeeld in vijf deelstroomgebieden. Het deelstroomgebied Rijn-Oost wordt beheerd door de waterschappen Rijn en IJssel, Vechtstromen, Vallei en Veluwe, Drents Overijsselse Delta en Zuiderzeeland. Om te voldoen aan de eisen van de Kaderrichtlijn Water hebben deze waterschappen een Waterbeheerplan opgesteld.

Het algemeen bestuur van het waterschap Vechtstromen heeft in de vergadering van 7 oktober 2015 het 'Waterbeheerplan 2016-2021' vastgesteld.

In het Waterbeheerplan is aangegeven hoe het waterschap zijn taken de komende jaren (2016 tot 2021) wil uitvoeren. In het plan zijn doelen en maatregelen gesteld voor de thema's waterveiligheid, voldoende water, schoon water en het zuiveren van afvalwater. Deze zijn gericht op het:

- voorkomen of beperken van overstromingen, wateroverlast en droogte;
- beschermen en verbeteren van de kwaliteit van het oppervlaktewater en grondwater en het zorgen voor een goed functionerend regionaal watersysteem;
- het effectief en efficiënt behandelen van afvalwater in de afvalwaterzuiveringsinstallaties.

### <span id="page-38-2"></span>**6.2 Waterparagraaf**

#### **6.2.1 Algemeen**

Zoals in voorgaande paragrafen uiteen is gezet, wordt in het moderne waterbeheer (waterbeheer 21e eeuw) gestreefd naar duurzame, veerkrachtige watersystemen met minimale risico's op wateroverlast of

watertekorten. Belangrijk instrument hierbij is de watertoets, die sinds 1 november 2003 in ruimtelijke plannen is verankerd. In de toelichting op ruimtelijke plannen dient een waterparagraaf te worden opgenomen. Hierin wordt verslag gedaan van de wijze waarop rekening is gehouden met de gevolgen van het plan voor de waterhuishoudkundige situatie (watertoets).

Het doel van de watertoets is te garanderen dat waterhuishoudkundige doelstellingen expliciet en op een evenwichtige wijze in het plan worden afgewogen. Deze waterhuishoudkundige doelstellingen betreffen zowel de waterkwantiteit (veiligheid, wateroverlast, tegengaan verdroging) als de waterkwaliteit (riolering, omgang met hemelwater, lozingen op oppervlaktewater).

#### **6.2.2 Watertoetsproces**

Het waterschap Vechtstromen is geïnformeerd over voorliggende ontwikkeling door gebruik te maken van de digitale watertoets. De beantwoording van de vragen heeft er toe geleid dat de zogenoemde 'korte procedure' van de watertoets van toepassing is. De hierbij behorende 'standaard waterparagraaf' is opgenomen in bijlage 4 bij deze toelichting. De procedure in het kader van de watertoets is goed doorlopen. Het waterschap Vechtstromen geeft een positief wateradvies.

## <span id="page-40-0"></span>**HOOFDSTUK 7 JURIDISCHE ASPECTEN EN PLANVERANTWOORDING**

### <span id="page-40-1"></span>**7.1 Inleiding**

In de voorgaande hoofdstukken is ingegaan op het plangebied, het relevante beleid en de milieu- en omgevingsaspecten. De informatie uit deze hoofdstukken is gebruikt om keuzes te maken bij het maken van het juridische deel van het bestemmingsplan: de verbeelding en de regels. In dit hoofdstuk wordt dieper ingegaan op de opzet van dit juridische deel. Daarnaast wordt een verantwoording gegeven van de gemaakte keuzes op de verbeelding en in de regels. Dat betekent dat er wordt aangegeven waarom een bepaalde functie ergens is toegestaan en waarom bepaalde bebouwing daar acceptabel is.

### <span id="page-40-2"></span>**7.2 Opzet van de regels**

#### **7.2.1 Algemeen**

In de Wet ruimtelijke ordening (Wro) die op 1 juli 2008 in werking is getreden, is de verplichting opgenomen om ruimtelijke plannen en besluiten digitaal vast te stellen. De digitaliseringsverplichting geldt vanaf 1 januari 2010. In de ministeriële Regeling standaarden ruimtelijke ordening is vastgelegd dat de Standaard Vergelijkbare Bestemmingsplannen (SVBP) de norm is voor de vergelijkbaarheid van bestemmingsplannen. Naast de SVBP zijn ook het Informatiemodel Ruimtelijke Ordening en de Standaard Toegankelijkheid Ruimtelijke Instrumenten normerend bij het vastleggen en beschikbaar stellen van bestemmingsplannen.

De SVBP geeft normen voor de opbouw van de planregels en voor de digitale verbeelding van het bestemmingsplan. Dit bestemmingsplan is opgesteld conform de normen van de SVBP2012.

Het juridisch bindend gedeelte van het bestemmingsplan bestaat uit planregels en bijbehorende verbeelding waarop de bestemmingen zijn aangegeven. Deze verbeelding kan zowel digitaal als analoog worden verbeeld. De verbeelding en de planregels dienen in samenhang te worden bekeken.

De regels zijn onderverdeeld in vier hoofdstukken:

- 1. Inleidende regels;
- 2. Bestemmingsregels;
- 3. Algemene regels;
- 4. Overgangs- en slotregels.

### **7.2.2 Inleidende regels**

Hoofdstuk 1 bevat de inleidende regels. Deze regels gelden voor het gehele plangebied en bevatten:

- *Begrippen (Artikel 1)*
In dit artikel zijn definities van de in de regels gebruikte begrippen opgenomen. Hiermee is een eenduidige interpretatie van deze begrippen vastgelegd.

- *Wijze van meten (Artikel 2)*
Dit artikel geeft onder meer bepalingen waar mag worden gebouwd en hoe voorkomende eisen betreffende de maatvoering begrepen moeten worden.

#### **7.2.3 Bestemmingsregels**

Hoofdstuk 2 van de regels bevat de juridische vertaling van de in het plangebied voorkomende bestemmingen. De regels zijn onderverdeeld in o.a.:

- Bestemmingsomschrijving: omschrijving van de activiteiten die zijn toegestaan;
- Bouwregels: eisen waaraan de bebouwing moet voldoen (bouwhoogte, oppervlakte, etc.);
- Nadere eisen: bevoegdheid om nadere eisen te stellen aan de situering van een ondergeschikt gebouw.
- Afwijken van de bouwregels: onder welke voorwaarde mag afgeweken worden van de aangegeven bouwregels.
- Specifieke gebruiksregels: welk gebruik van gronden en opstallen in ieder geval strijdig zijn;
- Afwijken van de gebruiksregels: onder welke voorwaarde mag afgeweken worden van de aangegeven bestemming.
- Omgevingsvergunning voor het uitvoeren van een werk, geen bouwwerk zijnde, of van werkzaamheden: omgevingsvergunningenstelsel voor werken en werkzaamheden.

In paragraaf 7.3 wordt de bestemmingen nader toegelicht en wordt aangegeven waarom voor bepaalde gronden voor deze bestemming is gekozen.

#### **7.2.4 Algemene regels**

Hoofdstuk 3 bevat de algemene regels. Deze regels gelden voor het gehele plangebied. Dit hoofdstuk is opgebouwd uit:

- *Anti-dubbeltelregel (Artikel 8)* Deze regel is opgenomen om een ongewenste verdichting van de bebouwing te voorkomen. Deze verdichting kan zich met name voordoen, indien een perceel of een gedeelte daarvan, meer dan één keer betrokken wordt bij de berekening van een maximaal bebouwingspercentage.
- *Algemene bouwregels (Artikel 9)*  In dit artikel wordt bepaald dat bestaande (legale) afwijkingen toegestaan zijn.
- *Algemene gebruiksregels (Artikel 10)*  In dit artikel worden de algemene gebruiksregels beschreven waarin het algemeen strijdig gebruik en parkeerregels zijn vastgelegd.
- *Algemene afwijkingsregels (Artikel 11)* In dit artikel worden de algemene afwijkingsregels beschreven. Deze regels maken het mogelijk om op ondergeschikte punten van de regels in het bestemmingsplan af te wijken.
- *Algemene wijzigingsregels (Artikel 12)*  In dit artikel worden de algemene wijzigingsregels beschreven. Deze regels geven burgemeester en wethouders de bevoegdheid om het plan op de in de regels genoemde punten te wijzigen;
- *Overige regels (Artikel 13)*  In dit artikel wordt bepaald dat wettelijke regelingen, zoals deze luiden op het moment van de tervisielegging van het ontwerpplan, gelden.

#### **7.2.5 Overgangs- en slotregels**

In hoofdstuk 4 van de regels staan de overgangs- en slotregels. In de overgangsregels is aangegeven wat de juridische consequenties zijn van bestaande situaties die in strijd zijn met dit bestemmingsplan. In de slotregel wordt aangegeven hoe het bestemmingsplan wordt genoemd.

### <span id="page-41-0"></span>**7.3 Verantwoording van de regels**

Kenmerk van de Nederlandse ruimtelijke ordeningsregelgeving is dat er uitgegaan wordt van toelatingsplanologie. Een bestemmingsplan geeft aan welke functies waar zijn toegestaan en welke bebouwing mag worden opgericht. Bij het opstellen van dit bestemmingsplan zijn keuzes gemaakt over welke functies waar worden mogelijk gemaakt en is gekeken welke bebouwing stedenbouwkundig toegestaan kan worden.

Het is noodzakelijk dat het bestemmingsplan een compleet inzicht biedt in de bouw- en gebruiksmogelijkheden binnen het betreffende plangebied. Het bestemmingsplan is het juridische toetsingskader dat bindend is voor de burger en overheid en geeft aan wat de gewenste planologische situatie voor het plangebied is.

#### **Agrarisch (Artikel 3)**

Om planologisch zo goed mogelijk te waarborgen dat de oostzijde van het erf zoveel mogelijk open blijft, zijn die gronden bestemd als 'Agrarisch'. Gronden met deze bestemming zijn bedoeld voor de uitoefening van het agrarisch bedrijf, hobbymatig agrarisch gebruik en extensieve recreatie.

Uitsluitend bouwwerken, geen gebouwen zijnde (niet zijnde kuilvoerplaten, sleufsilo's, mestopslagplaatsen, paardenbakken en zonnepanelen) zijn toegestaan tot een bouwhoogte van maximaal 2 meter.

#### **Bos (Artikel 4)**

Het perceel waar de huidige woning wordt gesloopt wordt bestemd als 'Bos'. Gronden met deze bestemming zijn bedoeld voor bos en bosbouw, het behoud en de ontwikkeling van natuurwaarden en landschapswaarden en extensieve recreatie.

Uitsluitend bouwwerken, geen gebouwen zijnde zijn toegestaan tot een bouwhoogte van maximaal 2 meter.

#### **Wonen (Artikel 5)**

De gronden die worden gebruik voor de woonfunctie zijn bestemd als 'Wonen'. Gronden met deze bestemming zijn bestemd voor een woning, een aan huis verbonden beroep, bed and breakfast en tevens voor de daarbij behorende ontsluitings-, parkeer- en groenvoorzieningen, tuinen en erven, water- en waterhuishoudkundige voorzieningen.

In het bestemmingsvlak is één woning toegestaan. De maximale inhoud van een woning bedraagt 750 m3 . Voor de woning geldt een maximale goot- en bouwhoogte van respectievelijk 4,5 en 9 meter.

Per woning geldt een maximum oppervlakte aan bijgebouwen van 100 m2 . De maximale goot- en bouwhoogte voor ondergeschikte gebouwen bedraagt respectievelijk 3 en 6 meter. Bijgebouwen en overkappingen mogen uitsluitend ter plaatse van de aanduiding 'bijgebouwen', met uitzondering van bestaande bijgebouwen en/of overkappingen (houtstek, kas en wekkelder). Bijgebouwen en overkappingen moeten minimaal 1 meter achter (het verlengde van) de naar de weg gekeerde gevel van de woning worden gebouwd, met uitzondering van bestaande bijgebouwen en/of overkappingen (houtstek en wekkelder).

Bouwwerken, geen gebouw zijnde mogen worden gebouwd tot een bouwhoogte van maximaal 2, met uitzondering van antennemasten die gebouwd mogen worden gebouwd tot 15 meter.

In de specifieke gebruiksregels van deze bestemming is de voorwaardelijke verplichting opgenomen. De voorwaardelijke verplichtingen voorzien in een borging van de aanleg en instandhouding van de landschapsmaatregelen zoals opgenomen in de Inrichtingstekening ruimtelijke kwaliteitsplan (Bijlage 1 van de regels).

#### **Waarde - Archeologie hoge verwachting (Artikel 6)**

Het hele plangebied kent de dubbelbestemming 'Waarde - [Archeologie hoge verwachting](file://///tserver/Algemeen/Google%20Drive/Projecten/Twenterand/Den%20Ham,%20Molenstraat%2021a/Bestemmingsplan/Vastgesteld/crosslink%23s38)'. Deze gronden zijn, behalve voor de andere daar voorkomende bestemming(en), mede bestemd voor het behoud en de bescherming van te verwachten archeologische waarden in de bodem.

#### **Waarde - Landschap (Artikel 7)**

De gronden met de agrarisch bestemming kennen de dubbelbestemming 'Waarde – Landschap'. Deze gronden zijn, behalve voor de daar voorkomende bestemmingen, bestemd voor het behoud, herstel en/of de ontwikkeling van natuur- en landschapswaarden, in verband met openheid en hoogteverschillen.

# <span id="page-43-0"></span>**HOOFDSTUK 8 ECONOMISCHE UITVOERBAARHEID**

Artikel 6.12 van de Wet ruimtelijke ordening stelt dat de gemeenteraad gelijktijdig met de vaststelling van het bestemmingsplan moet besluiten om al dan niet een exploitatieplan vast te stellen. Hoofdregel is dat een exploitatieplan moet worden vastgesteld bij elk bestemmingsplan. Er zijn echter uitzonderingen. Het is mogelijk dat de raad verklaart dat met betrekking tot een bestemmingsplan geen exploitatieplan wordt vastgesteld indien het verhaal van kosten van de grondexploitatie anderszins is verzekerd of het stellen van nadere eisen en regels niet noodzakelijk is.

In het voorliggende geval wordt een samenwerkingsovereenkomst gesloten tussen initiatiefnemer en de gemeente Twenterand. Hierin wordt tevens het risico van planschade opgenomen zodat het kostenverhaal voor de gemeente volledig is verzekerd. Dit brengt met zich mee dat vaststelling van een exploitatieplan achterwege kan blijven.

# <span id="page-44-0"></span>**HOOFDSTUK 9 INSPRAAK & VOOROVERLEG**

### <span id="page-44-1"></span>**9.1 Vooroverleg**

#### **9.1.1 Het Rijk**

In het Besluit algemene regels ruimtelijke ordening (Barro) zijn de nationale belangen die juridische borging vereisen opgenomen. Het Barro is gericht op doorwerking van nationale belangen in gemeentelijke bestemmingsplannen. Geoordeeld wordt dat dit bestemmingsplan geen nationale belangen schaadt. Daarom is afgezien van het voeren van vooroverleg met het Rijk.

#### **9.1.2 Provincie Overijssel**

Het plan is voorgelegd aan de provincie. Het waterschap heeft geen bezwaar tegen dit plan. De provincie kan instemmen met dit plan, zoals opgenomen in bijlage 6. De vooroverlegreactie leidt niet tot aanpassing van het bestemmingsplan.

#### **9.1.3 Waterschap Vechtstromen**

De watertoets heeft plaats gevonden op de website www.dewatertoets.nl. Deze toets resulteerde in een positief wateradvies van het waterschap Vechtstromen. Het plan is ter volledigheid voorgelegd aan het waterschap. Het waterschap heeft geen bezwaar tegen dit plan, zoals opgenomen in bijlage 6.

### <span id="page-44-2"></span>**9.2 Inspraak**

Conform de gemeentelijke inspraakverordening kan het bestuursorgaan zelf besluiten of inspraak wordt verleend bij de voorbereiding van gemeentelijk beleid. In dit geval heeft het voorontwerp-bestemmingsplan voor 4 weken ter inzage gelegen. Tegen het voorontwerpbestemmingsplan is één inspraakreactie ingekomen. De ingediende inspraakreactie wordt in Bijlage samengevat en van een reactie voorzien.

### <span id="page-45-0"></span>**BIJLAGEN BIJ DE TOELICHTING**

- <span id="page-45-1"></span>**Bijlage 1 Ruimtelijk kwaliteitsplan**
- <span id="page-45-2"></span>**Bijlage 2 Akoestisch onderzoek wegverkeer**
- <span id="page-45-3"></span>**Bijlage 3 Verkennend bodemonderzoek**
- <span id="page-45-4"></span>**Bijlage 4 Nader grondwateronderzoek**
- <span id="page-45-5"></span>**Bijlage 5 Watertoetsresultaat**
- <span id="page-45-6"></span>**Bijlage 6 Nota inspraak en vooroverleg**