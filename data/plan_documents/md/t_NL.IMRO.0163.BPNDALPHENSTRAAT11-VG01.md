# **Bestemmingsplan van Alphenstraat 11**

**Februari 2021 Status: Vastgesteld**

## **Bestemmingsplan**

## **"van Alphenstraat 11"**

Status: Vastgesteld Datum: Februari 2021 Opsteller: Dhr. C. Bouwhuis

Bestemmingsplan: van Alphenstraat 11 IDN: NL.IMRO.0163.BPNDALPHENSTRAAT11-VGO1

**2**

**BJZ.nu**

Ruimtelijke plannen en advies

**TOELICHTING**

| HOOFDSTUK 1 |                                  | INLEIDING<br>                             |    |  |  |  |
|-------------|----------------------------------|-------------------------------------------|----|--|--|--|
| 1.1         |                                  | AANLEIDING 6                              |    |  |  |  |
| 1.2         |                                  | LIGGING VAN HET PLANGEBIED 6              |    |  |  |  |
| 1.3         |                                  | DE BIJ HET PLAN BEHORENDE STUKKEN6        |    |  |  |  |
| 1.4         |                                  | HUIDIGE PLANOLOGISCHE REGIME7             |    |  |  |  |
| 1.5         |                                  | LEESWIJZER 8                              |    |  |  |  |
|             | HOOFDSTUK 2                      | DE HUIDIGE SITUATIE<br>                   | 9  |  |  |  |
| 2.1         |                                  | HISTORISCHE ONTWIKKELING NIJVERDAL 9      |    |  |  |  |
| 2.2         | HET PLANGEBIED EN DE OMGEVING 10 |                                           |    |  |  |  |
|             | HOOFDSTUK 3                      | PLANBESCHRIJVING<br>                      | 11 |  |  |  |
| 3.1         |                                  | GEWENSTE ONTWIKKELING11                   |    |  |  |  |
| 3.2         |                                  | VERKEER EN PARKEREN 13                    |    |  |  |  |
|             | HOOFDSTUK 4                      | BELEIDSKADER<br>                          | 16 |  |  |  |
| 4.1         |                                  | RIJKSBELEID 16                            |    |  |  |  |
| 4.2         |                                  | PROVINCIAAL BELEID 18                     |    |  |  |  |
| 4.3         |                                  | REGIONAAL BELEID24                        |    |  |  |  |
| 4.4         |                                  | GEMEENTELIJK BELEID26                     |    |  |  |  |
|             | HOOFDSTUK 5                      | MILIEU-<br>EN OMGEVINGSASPECTEN           | 30 |  |  |  |
| 5.1         |                                  | GELUID30                                  |    |  |  |  |
| 5.2         |                                  | BODEMKWALITEIT31                          |    |  |  |  |
| 5.3         |                                  | LUCHTKWALITEIT 32                         |    |  |  |  |
| 5.4         |                                  | EXTERNE VEILIGHEID33                      |    |  |  |  |
| 5.5         |                                  | MILIEUZONERING 36                         |    |  |  |  |
| 5.6         |                                  | ECOLOGIE38                                |    |  |  |  |
| 5.7         |                                  | ARCHEOLOGIE & CULTUURHISTORIE 44          |    |  |  |  |
| 5.8         |                                  | BESLUIT MILIEUEFFECTRAPPORTAGE 45         |    |  |  |  |
|             | HOOFDSTUK 6                      | WATERASPECTEN                             | 47 |  |  |  |
| 6.1         | ALGEMEEN47                       |                                           |    |  |  |  |
| 6.2         |                                  | WATERPARAGRAAF 50                         |    |  |  |  |
|             | HOOFDSTUK 7                      | JURIDISCHE ASPECTEN EN PLANVERANTWOORDING | 52 |  |  |  |
| 7.1         |                                  | INLEIDING52                               |    |  |  |  |
| 7.2         |                                  | OPZET VAN DE REGELS 52                    |    |  |  |  |
| 7.3         |                                  | VERANTWOORDING VAN DE REGELS53            |    |  |  |  |
|             | HOOFDSTUK 8                      | ECONOMISCHE UITVOERBAARHEID<br>           | 55 |  |  |  |
| HOOFDSTUK 9 |                                  | VOOROVERLEG,<br>INSPRAAK EN ZIENSWIJZEN   | 56 |  |  |  |
| 9.1         |                                  | VOOROVERLEG56                             |    |  |  |  |
| 9.2         | INSPRAAK56                       |                                           |    |  |  |  |
| 9.3         | ZIENSWIJZEN56                    |                                           |    |  |  |  |
|             |                                  |                                           |    |  |  |  |

| VERKENNEND BODEMONDERZOEK58<br>AKOESTISCH ONDERZOEK INDUSTRIELAWAAI59<br>STIKSTOFBEREKENING 60<br>QUICKSCAN ECOLOGIE 61<br>NADER ONDERZOEK HUISMUS 62<br>NADER ONDERZOEK VLEERMUIS 63 |
|---------------------------------------------------------------------------------------------------------------------------------------------------------------------------------------|

## <span id="page-5-1"></span><span id="page-5-0"></span>**HOOFDSTUK 1 INLEIDING**

## **1.1 Aanleiding**

Dit bestemmingsplan heeft betrekking op de percelen op de hoek van de van Alphenstraat met de Nicolaas Beetsstraat te Nijverdal. Op deze percelen zijn momenteel een kantoorpand (van Alphenstraat 11) en een dienstwoning (Nicolaas Beetsstraat 8) aanwezig. Initiatiefnemer is voornemens de percelen te herontwikkelen met woningbouw.

De concrete ontwikkeling bestaat uit de realisatie van 26 appartementen en 10 grondgebonden woningen. De 10 grondgebonden woningen bestaan uit een tweekapper en één blok van acht rijwoningen.

De appartementen komen in het bestaande kantoorgebouw, die daarvoor zal worden verbouwd. Tevens wordt de eerdere uitbreiding op de 2e verdieping van het kantoorgebouw gesloopt, zodat de oorspronkelijke massa weer terugkomt. Ook de overige bebouwing, zoals opslag, magazijn en expeditie, worden gesloopt. Aan de noordzijde wordt op de begane grond het gebouw uitgebreid met enkele bergingen. Ook de overige (verouderde) bebouwing in het plangebied wordt gesloopt ten behoeve van de ontwikkeling.

De beoogde plannen zijn niet passend binnen het vigerende bestemmingsplan, aangezien hiervoor de bouwen gebruiksmogelijkheden ontbreken. Daarom is een herziening van het bestemmingsplan noodzakelijk. Voorliggend bestemmingsplan voorziet hierin. Er zal worden aangetoond dat het gewenste plan vanuit ruimtelijk en planologisch oogpunt verantwoord is.

## <span id="page-5-2"></span>**1.2 Ligging van het plangebied**

Het plangebied bevindt zich op de hoek van Alphenstraat – Nicolaas Beetsstraat, in het centrumgebied van Nijverdal. In afbeelding 1.1 is de ligging van het plangebied in de kern Nijverdal en ten opzichte van de directe omgeving weergegeven.

<span id="page-5-3"></span>*Afbeelding 1.1 Ligging van het plangebied in Nijverdal en ten opzichte van de directe omgeving (Bron: ArcGIS)*

## **1.3 De bij het plan behorende stukken**

Het bestemmingsplan "van Alphenstraat 11" bestaat uit de volgende stukken:

- verbeelding (tek.nr. NL.IMRO.0163.BPNDALPHENSTRAAT11-VG01) en een renvooi;
- regels (met bijbehorende bijlagen).

Op de verbeelding zijn de bestemmingen van de in het plan begrepen gronden weergegeven. In de regels zijn bepalingen opgenomen om de uitgangspunten van het plan zeker te stellen. Het plan gaat vergezeld van een toelichting. De toelichting geeft een duidelijk beeld van het bestemmingsplan en van de daaraan ten grondslag liggende gedachten maar maakt geen deel uit van het juridisch bindende deel van het bestemmingsplan.

## <span id="page-6-0"></span>**1.4 Huidige planologische regime**

#### **1.4.1 Algemeen**

De locatie is gelegen binnen het bestemmingsplan "Nijverdal-Zuid" van de gemeente Hellendoorn. Dit bestemmingsplan is vastgesteld door de gemeenteraad op 2 februari 2010. Tevens geldt ter plaatse het "Paraplubestemmingsplan parkeren gemeente Hellendoorn".

Het plangebied heeft op basis van het bestemmingsplan "Nijverdal-Zuid" de bestemming 'Maatschappelijk'. Binnen het plangebied is een bouwvlak opgenomen, waarbinnen een maatvoering voor de bouwhoogte is geregeld. In afbeelding 1.2 is een uitsnede van het bestemmingsplan ter plaatse van het plangebied opgenomen. Het plangebied wordt aangegeven middels de rode omlijning.

*Afbeelding 1.2 Uitsnede geldend bestemmingsplan "Nijverdal-Centrum" (Bron: www.ruimtelijkeplannen.nl)*

#### **1.4.2 Beschrijving bestemmingen**

Gronden met een maatschappelijke bestemming zijn met name bestemd voor onderwijs, educatieve doeleinden, sociaal/medische, culturele en levensbeschouwelijke doeleinden, sportvoorzieningen en dienstwoningen overeenkomstig de bestaande situatie. Hierbij behorend zijn erven, terreinen parkeervoorzieningen en groenvoorzieningen toegestaan. Gebouwen dienen te worden gebouwd binnen het bouwvlak, met inachtneming van de aangegeven maximum bouwhoogte.

#### **1.4.3 Strijdigheid**

Op dit moment zijn er in dit plangebied geen reguliere woningen toegestaan. Tevens zijn de bouwmogelijkheden ontoereikend voor de voorgenomen ontwikkeling. Om het gewenste plan mogelijk te maken dient het bestemmingsplan herzien te worden. Voorliggend bestemmingsplan voorziet in het gewenste juridische planologisch kader om de voorgenomen ontwikkeling te kunnen realiseren.

## <span id="page-7-0"></span>**1.5 Leeswijzer**

Na deze inleiding wordt in hoofdstuk 2 een beschrijving van de historische ontwikkeling van Nijverdal en een beschrijving van de huidige situatie in het plangebied en omliggend gebied gegeven.

Hoofdstuk 3 bevat een beschrijving van het gewenste plan.

In hoofdstuk 4 wordt ingegaan op het beleidskader. Hierin wordt het beleid van het Rijk, de provincie Overijssel en de gemeente Hellendoorn beschreven.

In hoofdstuk 5 passeren alle relevante milieu- en omgevingsaspecten de revue.

Hoofdstuk 6 gaat in op de wateraspecten.

In de hoofdstukken 7 en 8 wordt respectievelijk ingegaan op de juridische aspecten/planverantwoording en de economische uitvoerbaarheid.

Hoofdstuk 9 gaat in op de vooroverleg en inspraak.

## <span id="page-8-1"></span><span id="page-8-0"></span>**HOOFDSTUK 2 DE HUIDIGE SITUATIE**

## **2.1 Historische ontwikkeling Nijverdal**

Nijverdal is rond 1831 ontstaan op de kruising van de straatweg Zwolle-Almelo met de toen nog redelijk bevaarbare rivier de Regge. In die tijd werd bij veel boerenbedrijven en in woningen het weven van textiel als nevenactiviteit beoefend. Voor het opslaan, verzenden en verpakken van de thuis vervaardigde producten werd op deze kruising een magazijn gebouwd. In 1852 werd de handweverij Ainsworth omgebouwd tot de Koninklijke Stoomweverij. Parallel aan de straatweg Almelo-Zwolle werd eind 1880 een spoorlijn aangelegd. Langs de Regge werd rond die tijd de Koninklijke Stoombleekerij opgericht met gebouwen ten noorden en ten zuiden van de oostwestverbinding. Ten behoeve van de groeiende textielnijverheid en het benodigde personeel werden complexen van arbeiderswoningen opgericht, zoals 'De Blokken' langs de Blokkendijk en 'De Verdeling' langs de Grotestraat (Almelo-Zwolle). Later breidde de bebouwing van Nijverdal uit langs de Grotestraat, de Wilhelminastraat en de Rijssensestraat. Met uitzondering van de nederzetting Noetsele heeft nagenoeg langs alle wegen een verdichting van de bebouwing plaatsgevonden.

In 1910 werd de spoorlijn Hellendoorn-Neede aangelegd. Als spoedig bleek dat de spoorlijn voor personenvervoer niet rendabel was, maar het spoor heeft nog jaren dienst gedaan voor de aanvoer van goederen naar de fabrieken. Rond 1950 waren alle grote bedrijfsgebouwen van de textielindustrie op het spoor aangesloten (zie de historische kaarten van 1900 en 1950). Het tracé heeft grote invloed gehad op het stratenpatroon van Nijverdal en is op verscheidene plaatsen nog steeds herkenbaar, bijvoorbeeld in de vorm van bomenrijen die vroeger langs de spoorberm stonden en dat geldt ook voor bijvoorbeeld het vroegere tracé van de voormalige spoorlijn langs de Meester Ponsteenlaan/Oranjestraat/Meijboomstraat. Ook ter hoogte van het plangebied is deze historische lijn nog duidelijk aanwezig. Ter plaatse van de huidige Parallelweg bevond zich vroeger het tracé van de spoorlijn.

Vooral vanaf 1945 werd de ontwikkeling van Nijverdal planmatig aangepakt. Noetsele en Nijverdal zijn aan elkaar gegroeid. De uitbreiding van Nijverdal heeft sinds 1950, na het opvullen van de vele open ruimtes, voornamelijk aan de zuidkant plaatsgevonden, ter weerszijden van de Rijssensestraat. Ook aan de zuidoostkant en aan de overzijde van de Regge hebben forse woonuitbreidingen plaatsgevonden, alsmede de inrichting van het bedrijventerrein 't Lochter. Aan de westzijde van De Joncheerelaan is de Zeeheldenbuurt tot stand gekomen. De laatste belangrijke ontwikkeling is de Kruidenwijk: een omvangrijke nieuwbouwwijk los van de bestaande kernen, ten oosten van Hulsen. Het waardevolle binnenstedelijk gebied (groene hart) is daarbij gespaard. Andere belangrijke ontwikkelingen zijn onder andere de aanleg van de combitunnel en de aanleg van Kruidenwijk-Zuid. In afbeelding 2.1 is de ontwikkeling van Nijverdal in de periode 1850 tot 1950 weergegeven.

*Afbeelding 2.1 Historische kaarten van Nijverdal uit 1850, 1900 en 1950 (Bron: Watwaswaar.nl)*

## <span id="page-9-0"></span>**2.2 Het plangebied en de omgeving**

Het plangebied ligt ten zuiden van het centrum van Nijverdal. De directe omgeving bestaat met name uit woongebieden en enkele maatschappelijke functies. Belangrijke ruimtelijke structuurdragers in de nabije omgeving vormen de van Alphenstraat, de Nicolaas Beetsstraat en het ten oosten van het plangebied liggende Blokkenpark.

Het plangebied wordt begrensd door de van Alphenstraat en de Nicolaas Beetsstraat aan de zuid- en oostzijde, woonfuncties aan de westzijde en een maatschappelijke functie (onder andere een basisschool) aan de noordzijde. Binnen het plangebied is nu een verouderd kantoorpand met een dienstwoning aanwezig. Voor het overige bestaat het plangebied uit verharding (ontsluiting en parkeerruimte) en groen (tuin).

In afbeelding 2.2 en afbeelding 2.3 zijn een luchtfoto en een straatbeeld weergegeven.

*Afbeelding 2.2 Luchtfoto's ligging plangebied (Bron: Provincie Overijssel)*

*Afbeelding 2.3 Straatbeelden plangebied (Bron: Google Streetview)*

## <span id="page-10-0"></span>**HOOFDSTUK 3 PLANBESCHRIJVING**

In hoofdstuk 2 is al ingegaan op de historische ontwikkeling van het gebied en de huidige situatie in het plangebied. In dit hoofdstuk wordt op de ontwikkeling zelf ingegaan.

## <span id="page-10-1"></span>**3.1 Gewenste ontwikkeling**

Initiatiefnemer is voornemens om het bestaande pand deels te slopen en deels te verbouwen tot appartementengebouw. In afbeelding 3.1 is een weergave opgenomen van de te slopen gebouwen. Het gaat om de 2e verdieping van het noordelijk (achterste) deel van het kantoorpand, een transformatorhuisje, de ten noorden gelegen dienstwoning en de in het noordwesten gelegen bebouwing.

*Afbeelding 3.1 Weergaven van de te slopen gebouwen (Bron: Spacetolive ontwikkeling B.V.)*

Het te behouden deel van het kantoorpand wordt omgevormd naar appartementengebouw. Tevens wordt dit gebouw aan de noordzijde uitgebreid met enkele bergingen. Het appartementengebouw zal bestaand uit deels één, deels twee en deels drie bouwlagen, waarbij de maximum hoogte 10 m bedraagt. In het appartementengebouw worden 26 koopappartementen gerealiseerd, waarbij de grootte varieert tussen de 47m2 en 116m2 . De appartementen zijn gelijkvloers en met een lift te bereiken. Op de begane grond worden acht appartementen gerealiseerd, op de eerste bouwlaag 10 appartementen en op de tweede bouwlaag acht appartementen. Alle appartementen worden voorzien van een balkon of een dakterras. Tevens krijgt elk appartement de beschikking over een eigen berging, die inpandig op de begane grondlaag worden gerealiseerd. Het appartementengebouw is op zowel de Nicolaas Beetsstraat als de van Alphenstraat georiënteerd, waarbij de hoofdentree, conform de huidige situatie, op de hoek van beide straten is gelegen.

Ten westen van het appartementengebouw worden grondgebonden woningen gerealiseerd. In de zuidwestelijke hoek van het plangebied komt een tweekapper, die met de gevel op de Van Alphenstraat zal worden georiënteerd. Dit betreffen koopwoningen. De tweekapper krijgt een goot- en bouwhoogte van circa 5,9 en 9,6 m.

De rijwoningen betreffen huurwoningen in het middenhuur segment. Deze worden haaks op de tweekapper georiënteerd en krijgen een goot- en bouwhoogte van circa 5,8 en 9,3 meter. Het gaat om een blok van acht woningen. De goot aan de achterzijde van de rijwoningen is lager dan de voorste goot. Deze bedraagt namelijk 2,9 meter.

Zowel de tweekapper en de rijwoningen bestaan uit twee lagen en worden afgedekt met een kap. De woningen worden ontsloten via een nieuw aan te leggen verbinding, die zowel op de Nicolaas Beetsstraat en de van Alphenstraat wordt ontsloten, waarbij de verbinding richting de van Alphenstraat niet geschikt is voor gemotoriseerd verkeer. Tussen de woningen en het appartementengebouw wordt een binnentuin gerealiseerd. Deze wordt groen ingericht.

Het parkeren wordt in het noorden van het plangebied gerealiseerd, waar in totaal 40 nieuwe parkeerplaatsen worden gerealiseerd. Tevens wordt gebruik gemaakt van 24 bestaande parkeerplaatsen langs de van Alphenstraat. Tot slot wordt er langs de noordrand van het plangebied gedeeltelijk (uitsluitend daar waar akoestisch nodig) een geluidsscherm gerealiseerd ter afscherming van geluid ten gevolge van de noordelijk gelegen basisschool.

In de volgende afbeelding zijn een plattegrond en enkele vogelvluchtimpressies opgenomen.

*Afbeelding 3.2 Plattegrond gewenste situatie (Bron: Spacetolive Ontwikkeling B.V.)*

<span id="page-12-0"></span>*Afbeelding 3.3 Vogelvluchtimpressies gewenste situatie (Bron: Space to Live ontwikkeling B.V./PRD)*

### **3.2 Verkeer en parkeren**

#### **3.2.1 Algemeen**

Bij het opstellen van bestemmingsplannen moet rekening worden gehouden met de parkeerbehoefte die ontstaat door een nieuwe ontwikkeling. Hiertoe kunnen berekeningen worden uitgevoerd op basis van parkeerkencijfers van het CROW. Het CROW ontwikkelt en publiceert kennis onder andere op het gebied van verkeer en parkeren. Deze kencijfers zijn gebaseerd op literatuuronderzoek en praktijkervaringen van

gemeenten. De kencijfers zijn landelijk (en juridisch) geaccepteerd en worden gezien als de meest betrouwbare gegevens met betrekking tot het bepalen van de verkeergeneratie en het benodigde aantal parkeerplaatsen. Deze voorgenoemde CROW-kencijfers zijn doorvertaald in de gemeentelijke Nota Parkeernormen (vastgesteld d.d. 11 december 2012). De nota is bedoeld als normenkader van de gemeente Hellendoorn.

- 1. De nota moet worden gebruikt als kader richting externe partijen (projectontwikkelaars, adviesbureaus, woningbouwverenigingen, makelaars, enzovoort.
- 2. De nota is van toepassing op toekomstige ruimtelijke plannen en bouw- en verbouwprojecten in de gemeente Hellendoorn en niet voor bestaande parkeersituaties.

### **3.2.2 Uitwerking**

#### *3.2.2.1 Uitgangspunten*

Binnen de begrenzing van het plangebied wordt de realisatie van in totaal 26 appartementen en 10 grondgebonden woningen mogelijk gemaakt. Op basis van de Nota Parkeernormen gelden de volgende uitgangspunten:

- Ligging: rest bebouwde kom
- Stedelijkheidsgraad: weinig stedelijk (overige kern Nijverdal)
- Type: huur (middenhuur), koop (twee-onder-één kap), koop (etage, midden en duur)

De acht rijwoningen betreffen huurwoningen in de middensector. De tweekapper betreffen twee koopwoningen. De appartementen betreffen koopappartementen.

#### *3.2.2.2 Berekening parkeerbehoefte*

Op basis van vorenstaande gegevens ontstaat het volgende beeld ten aanzien van de parkeerbehoefte:

| Functie                      | Norm (per<br>woning) | Aantal | Berekening | Totale behoefte |
|------------------------------|----------------------|--------|------------|-----------------|
| Huur (sociale huur)          | 1,6                  | 8      | 1,6*8      | 12,8            |
| Koop (twee-onder<br>één kap) | 2,1                  | 2      | 2,1*2      | 4,2             |
| Koop (etage<br>midden)       | 1,8                  | 17     | 1,8*17     | 30,6            |
| Koop (etage duur)            | 2                    | 9      | 2*9        | 18              |
| Totaal                       | 65,6                 |        |            |                 |

Zoals uit voorgaande tabel blijkt, bedraagt er een parkeerbehoefte van afgerond 66 parkeerplaatsen. Hier wordt in voorzien. Zoals ook in afbeelding 3.2 is weergegeven worden er 40 nieuwe parkeerplaatsen gerealiseerd en bestaan er reeds 24 bestaande parkeerplaatsen langs de van Alphenstraat. De 24 parkeerplaatsen langs de van Alphenstraat zijn gelegen in het openbaar gebied. Deze werden echter gebruikt ten behoeve van de voormalige kantoorfunctie. Nu deze is komen te vervallen wordt het redelijk geacht om deze in gebruik te nemen ten behoeve van de nieuwe woonfuncties in het plangebied.

De twee-onder-één kap woningen worden voorzien van een eigen oprit, waar tevens ruimte is voor het parkeren van één auto per woning. Totaal maakt dit dat er 66 parkeerplaatsen worden gerealiseerd.

#### *3.2.2.3 Verkeersgeneratie en verkeersveiligheid*

De in dit bestemmingsplan besloten ontwikkeling zorgt niet voor een onevenredige toename van het aantal verkeersbewegingen, die de capaciteit van de weg en de verkeersveiligheid op onevenredige wijze aantasten. Dit mede vanwege het feit dat op dit moment een ruime maatschappelijke bestemming op het perceel rust, op basis waarvan sterk verkeersaantrekkende functies zijn toegestaan, waaronder sportvoorzieningen en educatieve doeleinden (basisschool).

Het plangebied wordt zowel op de van Alphenstraat als de Nicolaas Beetsstraat ontsloten. Ook zijn de parkeerplaatsen zo gelegen zodat op beide straten wordt ontsloten. Hierdoor wordt het verkeer evenredig verspreid. Overigens zijn beide genoemde wegen van voldoende omvang om het verkeer op een veilige en eenvoudige wijze af te wikkelen.

#### **3.2.3 Conclusie**

Vorenstaande houdt in dat de in dit bestemmingsplan besloten ontwikkeling geen onevenredige parkeer- en verkeersdruk met zich meebrengt en het plan vanuit verkeerskundig oogpunt geen bezwaren oplevert.

## <span id="page-15-0"></span>**HOOFDSTUK 4 BELEIDSKADER**

Dit hoofdstuk beschrijft, voor zover van belang, het rijks-, provinciaal- en gemeentelijk beleid. Naast de belangrijkste algemene uitgangspunten worden de specifieke voor dit plangebied geldende uitgangspunten weergegeven.

## <span id="page-15-1"></span>**4.1 Rijksbeleid**

#### **4.1.1 Structuurvisie Infrastructuur en Ruimte**

#### *4.1.1.1 Algemeen*

De Structuurvisie Infrastructuur en Ruimte is op 13 maart 2012 vastgesteld. De Structuurvisie Infrastructuur en Ruimte (SVIR) geeft een totaalbeeld van het ruimtelijk- en mobiliteitsbeleid op rijksniveau en vervangt de Nota Ruimte, de Structuurvisie Randstad 2040, de Nota Mobiliteit, de MobiliteitsAanpak en de Structuurvisie voor de Snelwegomgeving. Tevens vervangt het een aantal ruimtelijke doelen en uitspraken in onder andere de Agenda Landschap en de Agenda Vitaal Platteland. Daarmee wordt de SVIR het kader voor thematische of gebiedsgerichte uitwerkingen van rijksbeleid met ruimtelijke consequenties.

#### *4.1.1.2 Rijksdoelen en regionale opgaven*

In de SVIR heeft het Rijk drie rijksdoelen om Nederland concurrerend, bereikbaar, leefbaar en veilig te houden voor de middellange termijn (2028):

- Het vergroten van de concurrentiekracht van Nederland door het versterken van de ruimtelijkeconomische structuur van Nederland;
- Het verbeteren, instandhouden en ruimtelijk zekerstellen van de bereikbaarheid waarbij de gebruiker voorop staat;
- Het waarborgen van een leefbare en veilige omgeving waarin unieke natuurlijke en cultuurhistorische waarden behouden zijn.

Voor de drie rijksdoelen worden de 13 onderwerpen van nationaal belang benoemd. Hiermee geeft het Rijk aan waarvoor het verantwoordelijk is en waarop het resultaten wil boeken. Buiten deze nationale belangen hebben decentrale overheden beleidsvrijheid.

De drie hoofddoelen van het ruimtelijk en mobiliteitsbeleid kennen nationale opgaven die regionaal neerslaan. Opgaven van nationaal belang in Oost-Nederland ( de provincies Gelderland en Overijssel) zijn:

- Het waar nodig verbeteren van de internationale achterlandverbindingen (weg, spoor en vaarwegen) die door Oost Nederland lopen. Dit onder andere ten behoeve van de mainports Rotterdam en Schiphol;
- Het formuleren van een integrale strategie voor het totale rivierengebied van Maas en Rijntakken (Waal, Nederrijn, Lek en de IJssel, deelprogramma rivieren van het Deltaprogramma) en de IJsselvechtdelta (deelprogramma's zoetwater en rivieren) voor waterveiligheid in combinatie met bereikbaarheid, ruimtelijke kwaliteit, natuur, economische ontwikkeling en woningbouw;
- Het tot stand brengen en beschermen van de (herijkte) EHS, inclusief de Natura 2000 gebieden (zoals de Veluwe);
- Het robuust en compleet maken van het hoofdenergienetwerk (380 kV), onder andere door het aanwijzen van het tracé voor aansluiting op het Duitse hoogspanningsnet.

#### *4.1.1.3 Toetsing van het initiatief aan de SVIR*

Het betreft een project waarbij geen nationale belangen in het geding zijn en er is geen sprake van enige belemmering met betrekking tot de hoofddoelen zoals verwoord in de SVIR.

#### **4.1.2 Ladder voor duurzame verstedelijking**

#### *4.1.2.1 Algemeen*

In de SVIR is de ladder voor duurzame verstedelijking geïntroduceerd. Deze ladder is per 1 oktober 2012 als motiveringseis in het Besluit ruimtelijke ordening (artikel 3.1.6, lid 2) opgenomen. Doel van de ladder voor duurzame verstedelijking is een goede ruimtelijke ordening door een optimale benutting van de ruimte in stedelijke gebieden. Hierbij geldt een motiveringsvereiste voor het bevoegd gezag als nieuwe stedelijke ontwikkelingen planologisch mogelijk worden gemaakt.

Teneinde een ontwikkeling adequaat te kunnen toetsen aan de ladder is het noodzakelijk inzicht te geven in de begrippen 'bestaand stedelijk gebied' en 'stedelijke ontwikkeling'.

In het Bro zijn in artikel 1.1.1 definities opgenomen voor:

bestaand stedelijk gebied: 'bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur'.

stedelijke ontwikkeling: ´ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.´

#### *4.1.2.2 Toetsing van het initiatief aan de Ladder*

De Structuurvisie Infrastructuur en Ruimte laat zich niet specifiek uit over dergelijke lokale ontwikkelingen. De voorgenomen ontwikkeling raakt geen rijksbelangen als opgenomen in de structuurvisie. Wat betreft de 'Ladder voor duurzame verstedelijking' wordt opgemerkt dat deze van toepassing is op nieuwe stedelijke ontwikkelingen (3.1.6 Bro).

Het begrip 'stedelijke ontwikkeling' wordt in Bro 1.1.1. als volgt gedefinieerd: *stedelijke ontwikkeling: ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen.* 

Uit Afdelingsjurisprudentie blijkt dat de vraag wanneer sprake is van een nieuwe stedelijke ontwikkeling in grote mate casuïstisch wordt beantwoord. Om te bepalen of er sprake is van een nieuwe stedelijke ontwikkeling, moet eerst duidelijk worden of er überhaupt sprake is van een stedelijke ontwikkeling. Zo heeft de Afdeling uitgemaakt dat de bouw van 11 woningen niet als stedelijke ontwikkeling wordt gezien.

De in dit bestemmingsplan besloten ontwikkeling voorziet planologisch in het realiseren van 36 woningen. Gelet op het vorenstaande is de ladder voor duurzame verstedelijking dan ook van toepassing. Hierna wordt de voorgenomen ontwikkeling getoetst aan de ladder voor duurzame verstedelijking:

#### Is er behoefte aan de voorgenomen ontwikkeling?

Bij het beschrijven van de behoefte dient te worden uitgegaan van het saldo van de aantoonbare vraag naar de voorgenomen ontwikkeling (de komende tien jaar, zijnde de looptijd van het bestemmingsplan) verminderd met het aanbod in planologische besluiten, ook als het feitelijk nog niet is gerealiseerd (harde plancapaciteit).

#### *Kwantitatieve behoefte*

Met betrekking tot de woningbouwontwikkeling in Twente zijn regionaal afspraken gemaakt, met de bedoeling een evenwichtige en toekomstbestendige woningvoorraad in Twente te bewerkstelligen. Al in de Ontwikkelagenda van de netwerkstad Twente is afgesproken om gezamenlijk strategisch te gaan programmeren. Met betrekking tot het wonen is dit verder uitgewerkt in de Regionale Woonvisie Twente, welke is vastgesteld door de colleges van alle veertien Twentse gemeenten, GS en de gezamenlijke woningcorporaties.

In de Regionale Woonvisie is afgesproken dat de gemeenten in Twente in beginsel alleen bouwen voor de lokale behoefte, conform de huishoudensontwikkeling. De bovenlokale behoefte zal worden gefaciliteerd in de netwerkstad.

Zoals aangegeven in paragraaf 4.3.1, waarin het regionaal woonbeleid wordt behandeld (Regionaal Woonplan Twente 2019) blijkt dat er in de gemeente Hellendoorn tussen 2017 en 2026 netto nog tussen de 340 en 420 woningen bijgebouwd moeten worden. Hier bovenop komen 30 woningen die dienen ter vervanging van de bestaande woningvoorraad. Inhoudende dat de totale woningprogrammering 370 tot 445 woningen bedraagt tot 2026. De totale harde plancapaciteit bedraagt circa 1.005 woningen waarmee sprake is van een overaanbod van 245 tot 270%.

Bij het maken van de woonafspraken in 2016 had de gemeente Hellendoorn te maken met een forse overcapaciteit aan (potentiële) woningbouwlocaties. Na de ondertekening van de woonafspraken heeft de gemeenteraad een plan van aanpak vastgesteld om deze overcapaciteit terug te brengen. In een werkdocument (behorende bij het plan van aanpak) staan alle woningbouwlocaties die de komende jaren op het programma staan en de plannen die geschrapt gaan worden bij herziening van bestemmingsplannen. In december 2018 heeft de gemeenteraad van Hellendoorn besloten om over te gaan tot het deprogrammeren in bestemmingsplannen. Dit is inmiddels vastgelegd middels een beheersverordening.

Door de deprogrammering is ruimte ontstaan om kleinschalige woningbouwinitiatieven te faciliteren. De in voorliggend bestemmingsplan besloten ontwikkeling is hier een voorbeeld van. Onderhavige locatie is niet aangemerkt als locatie waar gedeprogrammeerd is. Het voornemen past daarmee binnen de kwantitatieve woningbehoefte in de gemeente Hellendoorn.

#### *Kwalitatieve behoefte*

In de Woonvisie (paragraaf 4.4.2) is aangegeven dat er een grote behoefte is aan appartementen in het centrum. Daarbij is specifiek aangegeven dat de gemeente projecten op transformatielocaties faciliteert. De voorgenomen ontwikkeling sluit hierop aan. Tevens zijn de te realiseren appartementen levensloopbestendig en verschillen ze in oppervlakte (tussen de 47 en 116 m2 ). Dit betekent dat ze voor meerdere doelgroepen geschikt zijn, zowel jong als oud. Daarmee is er een concrete kwalitatieve behoefte naar de appartementen.

Ten aanzien van de woningen geldt dat uit de Woonvisie blijkt dat er behoefte is aan huurwoningen in de middeldure sector en levensloopbestendige koopwoningen. Hiermee is de kwalitatieve behoefte aan de grondgebonden woningen aangetoond.

#### Ligt de ontwikkeling binnen of buiten bestaand stedelijk gebied?

De ruimtevraag moet bij voorkeur worden opgevangen in het bestaand stedelijk gebied. Op basis van gebied specifieke situaties dient bepaald te worden wat wordt ervaren als stedelijk gebied. In het Bro is in artikel 1.1.1 een definitie opgenomen voor bestaand stedelijk gebied. De definitie luidt: *'bestaand stedenbouwkundig samenstel van bebouwing ten behoeve van wonen, dienstverlening, bedrijvigheid, detailhandel of horeca, alsmede de daarbij behorende openbare of sociaal culturele voorzieningen, stedelijk groen en infrastructuur'.*

In voorliggend geval betreft het plangebied een binnenstedelijke locatie in de kern Nijverdal. Met de voorgenomen herontwikkeling wordt de ruimtevraag naar woningen binnen het bestaande stedelijk gebied opgevangen en is er sprake van zuinig en zorgvuldig ruimtegebruik.

#### **4.1.3 Toetsing van het initiatief aan het Rijksbeleid**

<span id="page-17-0"></span>Het initiatief is in overeenstemming met het rijksbeleid.

## **4.2 Provinciaal beleid**

Het provinciaal beleid is verwoord in tal van plannen. Het beleid dat in dit geval van toepassing is is de Omgevingsvisie Overijssel en de daarbij behorende Omgevingsverordening Overijssel. Op 12 april 2017 zijn de omgevingsvisie en –verordening door Provinciale Staten vastgesteld. De hiervoor genoemde plannen zijn op 1 mei 2017 in werking getreden.

#### **4.2.1 Omgevingsvisie Overijssel**

De Omgevingsvisie Overijssel is het integrale provinciale beleidsplan voor de fysieke leefomgeving van Overijssel. De hoofdambitie van de Omgevingsvisie is een toekomstvaste groei van welvaart en welzijn met een verantwoord beslag op de beschikbare natuurlijke hulpbronnen en voorraden. Enkele belangrijke beleidskeuzes waarmee de provincie haar ambities wil realiseren zijn:

- goed en plezierig wonen, nu en in de toekomst door een passend en flexibel aanbod van woonmilieus (typen woningen en woonomgeving) die voorzien in de vraag (kwantitatief en kwalitatief);
- versterken complementariteit van bruisende steden en vitaal platteland als ruimtelijke, cultureel, sociaal en economisch samenhangend geheel. Dit door behoud en versterking van leefbaarheid en diversiteit van het landelijk gebied, stedelijke netwerken versterken, behoud en versterken van cultureel erfgoed als drager van identiteit;
- investeren in een hoofdinfrastructuur voor wegverkeer, trein, fiets en waarbij veiligheid en doorstroming centraal staan;
- beter benutten van ruimte, bestaande bebouwing en infrastructuur door multifunctioneel en complementair ruimtegebruik (zowel- boven als ondergronds), hergebruik en herbestemming en het concentreren van ontwikkelingen rond bestaande infrastructuurknooppunten;
- ruimtelijke plannen ontwikkelen aan de hand van gebiedskenmerken en keuzes voor duurzaamheid.

#### **4.2.2 Omgevingsverordening Overijssel**

De provincie beschikt over een palet aan instrumenten waarmee zij haar ambities realiseert. Het gaat er daarbij om steeds de meest optimale mix van instrumenten toe te passen, zodat effectief en efficiënt resultaat wordt geboekt voor alle ambities en doelstellingen van de Omgevingsvisie Overijssel. De keuze voor inzet van deze instrumenten is bepaald aan de hand van een aantal criteria. In de Omgevingsvisie is bij elke beleidsambitie een realisatieschema opgenomen waarin is aangegeven welke instrumenten de provincie zal inzetten om de verschillende onderwerpen van provinciaal belang te realiseren.

Eén van de instrumenten om het beleid uit de Omgevingsvisie Overijssel te laten doorwerken is de Omgevingsverordening Overijssel. De Omgevingsverordening is het provinciaal juridisch instrument dat wordt ingezet voor die onderwerpen waarvoor de provincie eraan hecht dat de doorwerking van het beleid van de Omgevingsvisie juridisch geborgd is.

#### **4.2.3 Uitvoeringsmodel Omgevingsvisie Overijssel**

Om te bepalen of een initiatief bijdraagt aan de provinciale ambities wordt gebruik gemaakt van het 'Uitvoeringsmodel Omgevingsvisie Overijssel'. In dit uitvoeringsmodel staan de stappen **of, waar** en **hoe** centraal. Bij een initiatief voor bijvoorbeeld woningbouw, een nieuwe bedrijfslocatie, toeristisch-recreatieve voorzieningen, natuurontwikkeling, etcetera kun je aan de hand van deze drie stappen bepalen of een initiatief binnen de geschetste visie voor Overijssel mogelijk is, waar het past en hoe het uitgevoerd kan worden.

De eerste stap, het bepalen van de **of**-vraag, lijkt in strijd met de wens zoveel mogelijk ruimte te willen geven aan nieuwe initiatieven. Met het faciliteren van initiatieven moet echter wel gekeken worden naar de (wettelijke) verantwoordelijkheden zoals veiligheid of gezondheid. Het uitvoeringsmodel maakt helder wat kan en wat niet kan.

Om een goed evenwicht te vinden tussen het bieden van ruimte aan initiatieven en het waarborgen van publieke belangen, varieert de provinciale sturing: soms normstellend, maar meestal richtinggevend of inspirerend.

*Afbeelding 4.1 Uitvoeringsmodel Omgevingsvisie Overijssel (Bron: Provincie Overijssel)*

Hierna worden de lagen nader toegelicht.

#### Of – generieke beleidskeuzes

Maatschappelijke opgaven zijn leidend in ons handelen. Allereerst is het dan ook de vraag of er een maatschappelijke opgave is. Of een initiatief mogelijk is, wordt onder andere bepaald door generieke beleidskeuzes van EU, Rijk of provincie. Denk hierbij aan beleidskeuzes om basiskwaliteiten als schoon drinkwater en droge voeten te garanderen. Maar ook aan beleidskeuzes om overaanbod van bijvoorbeeld woningbouw- en kantorenlocaties – en daarmee grote financiële en maatschappelijke kosten – te voorkomen. In de omgevingsvisie zijn de provinciale beleidskeuzes hieromtrent vastgelegd.

De generieke beleidskeuzes zijn vaak normstellend. Dit betekent dat ze opgevolgd moeten worden: het zijn randvoorwaarden waarmee iedereen rekening moet houden vanwege zwaarwegende publieke belangen. De normstellende beleidskeuzes zijn vastgelegd in de omgevingsverordening.

#### Waar – ontwikkelingsperspectieven

Na het beantwoorden van de **of**-vraag, is de vraag **waar** het initiatief past of ontwikkeld kan worden. In de omgevingsvisie op de toekomst van Overijssel onderscheid de provincie zes ontwikkelingsperspectieven. Deze ontwikkelingsperspectieven schetsen een ruimtelijk perspectief voor een combinatie van functies en geven aan welke beleids- en kwaliteitsambities leidend zijn. De ontwikkelingsperspectieven geven zo richting aan waar wat ontwikkeld zou kunnen worden.

De ontwikkelingsperspectieven zijn richtinggevend. Dit betekent dat er ruimte is voor lokale afweging: een gemeente kan vanwege maatschappelijke en/of sociaal-economische redenen in haar Omgevingsvisie en bestemmings- of omgevingsplan een andere invulling kiezen. Die dient dan wel te passen binnen de – voor dat ontwikkelingsperspectief – geldende kwaliteitsambities. Daarbij dienen de nieuwe ontwikkelingen verbonden te worden met de bestaande kenmerken van het gebied, conform de Catalogus Gebiedskenmerken (de derde stap in het uitvoeringsmodel). Naast ruimte voor een lokale afweging t.a.v. functies en ruimtegebruik, is er

ruimte voor een lokale invulling van de begrenzing: de grenzen van de ontwikkelingsperspectieven zijn signaleringsgrenzen.

#### Hoe – gebiedskenmerken

Ten slotte is de vraag hoe het initiatief ingepast kan worden in het landschap. De gebiedskenmerken spelen een belangrijke rol bij deze vraag. Onder gebiedskenmerken worden verstaan de ruimtelijke kenmerken van een gebied of gebiedstype die bepalend zijn voor de karakteristiek en kwaliteit van dat gebied of gebiedstype. Voor alle gebiedstypen in Overijssel is in de Catalogus Gebiedskenmerken beschreven welke kwaliteiten en kenmerken van provinciaal zijn en behouden, versterkt of ontwikkeld moeten worden.

De gebiedskenmerken zijn soms normstellend, maar meestal richtinggevend of inspirerend. Voor de normerende uitspraken geldt dat deze opgevolgd dienen te worden; ze zijn dan ook in onze omgevingsverordening geregeld. De richtinggevende uitspraken zijn randvoorwaarden waarmee in principe rekening gehouden moet worden. Hier kan gemotiveerd van worden afgeweken mits aannemelijk is gemaakt dat met het alternatief de kwaliteitsambities even goed of zelfs beter gerealiseerd kunnen worden. De inspirerende uitspraken bieden een wenkend perspectief: het zijn voorbeelden van de wijze waarop ruimtelijke kwaliteitsambities ingevuld kunnen worden. Initiatiefnemers kunnen zich hierdoor laten inspireren, maar dit hoeft niet.

#### **4.2.4 Toetsing van het initiatief aan het Uitvoeringsmodel van de Omgevingsvisie Overijssel**

Indien het concrete initiatief wordt getoetst aan het Uitvoeringsmodel van de Omgevingsvisie Overijssel ontstaat globaal het volgende beeld.

#### *4.2.4.1 Of - Generieke beleidskeuzes*

Bij de afwegingen in de eerste fase 'Of – generieke beleidskeuzes' zijn artikel 2.1.3 (Zuinig en zorgvuldig ruimtegebruik) en artikel 2.2.2 (Realisatie nieuwe woningen) uit de Omgevingsverordening Overijssel van belang. Hierna wordt nader op de artikelen ingegaan.

#### Artikel 2.1.3 Zuinig en zorgvuldig ruimtegebruik

*lid 1:*

Bestemmingsplannen voorzien uitsluitend in stedelijke ontwikkelingen die een extra ruimtebeslag door bouwen en verharden leggen op de groene omgeving wanneer aannemelijk is gemaakt:

- 1. dat er voor deze opgave in redelijkheid geen ruimte beschikbaar is binnen het bestaande bebouwd gebied en de ruimte binnen het bestaand bebouwd gebied ook niet geschikt te maken is door herstructurering en/of transformatie;
- 2. dat mogelijkheden voor meervoudig ruimtegebruik binnen het bestaand bebouwd gebied optimaal zijn benut.

In de Omgevingsverordening Overijssel is het begrip "groene omgeving" nader gedefinieerd als: *de gronden die niet vallen onder bestaand bebouwd gebied.* 

In de Omgevingsverordening Overijssel is het begrip "bestaand bebouwd gebied" nader gedefinieerd als: *de gronden binnen steden en dorpen die benut kunnen worden voor stedelijke functies op grond van geldende bestemmingsplannen en op grond van voorontwerp-bestemmingsplannen voor zover de provinciale diensten daarover schriftelijk een positief advies hebben uitgebracht in het kader van het vooroverleg als bedoeld in artikel 3.1.1 Bro;*

*Toetsing van het initiatief aan artikel 2.1.3 van de Omgevingsverordening Overijssel* 

De ontwikkeling is gelegen binnen de kern Nijverdal en betreft een binnenstedelijke (her)ontwikkeling die voldoet aan het principe van 'Zuinig en zorgvuldig ruimtegebruik'. Zoals hierna ook blijkt uit het ter plekke geldende 'Ontwikkelingsperspectief' en het ter plekke geldende gebiedskenmerk van de 'Stedelijke laag' is het plangebied gelegen in bestaand bebouwd gebied. Met de ontwikkeling wordt een woongebied toegevoegd tussen bestaande bebouwing. Er vindt geen extra ruimtebeslag plaats op de groene omgeving. In verband hiermee is het voorliggende bestemmingsplan in overeenstemming met artikel 2.1.3 uit de Omgevingsverordening Overijssel.

#### Artikel 2.2.2. Realisatie nieuwe woningen

- *1.* Bestemmingsplannen en omgevingsvergunningen als bedoeld in artikel 2.1 lid 1 onder c van de Wabo, voorzien uitsluitend in de mogelijkheid tot het realiseren van nieuwe woningen als de behoefte daaraan is aangetoond door middel van actueel onderzoek woningbouw.
- *2.* De behoefte aan nieuwe woningen zoals bedoeld in lid 1 wordt in ieder geval geacht te zijn aangetoond als realisatie daarvan past binnen de geldende woonafspraken zoals die zijn gemaakt tussen gemeente en provincie op basis van regionale afstemming.

#### *Toetsing van het initiatief aan artikel 2.2.2 van de Omgevingsverordening Overijssel*

In dit geval is de behoefte aan de woningen aangetoond. Tevens is het initiatief in overeenstemming met de geldende woonafspraken die zijn gemaakt tussen gemeente en provincie op basis van regionale afstemming. Voor een nadere toelichting wordt specifiek verwezen naar de paragraven 4.3.1 en 4.4.2, waar uitgebreid in is gegaan op het regionale en gemeentelijke woonbeleid.

#### *4.2.4.2 Waar- Ontwikkelingsperspectieven*

In dit geval zijn vooral de ontwikkelingsperspectieven voor de stedelijke omgeving van belang. In de stedelijke omgeving is de uitdaging om de economische centra bereikbaar te houden en door herstructurering de kwaliteit van de woonomgevingen en bedrijfslocaties te vergroten. In afbeelding 4.2 is een uitsnede van de perspectievenkaart behorende bij de Omgevingsvisie opgenomen.

*Afbeelding 4.2 Uitsnede ontwikkelingsperspectievenkaart Omgevingsvisie Overijssel (Bron: Provincie Overijssel)*

#### *"Woon- en werklocaties buiten de stedelijke netwerken"*

De steden en dorpen buiten de stedelijke netwerken mogen altijd bouwen voor de lokale behoefte aan wonen, werken en voorzieningen, inclusief lokaal gewortelde bedrijvigheid, mits onderbouwd en regionaal afgestemd. Herstructurering en transformatie van de woon-, werk-, voorzieningen- en mixmilieus moeten deze vitaal en aantrekkelijk houden en de diversiteit aan milieus versterken. Herstructurering en transformatie bieden kansen om te anticiperen op klimaatverandering (bijvoorbeeld door ruimte voor groen, natuur en water te reserveren). Van belang is de stedelijke ontwikkeling altijd af te stemmen op de kenmerken van het watersysteem, bijvoorbeeld in laaggelegen gebieden bij bouw- en evacuatieplannen rekening houden met risico's op overstroming of wateroverlast. Herstructurering en transformatie kunnen ook bijdragen aan de energietransitie (door het nemen van energie-efficiënte maatregelen en/of het opwekken van duurzame energie door bijvoorbeeld het aanwezige dakoppervlak te benutten).

#### *Toetsing van het initiatief aan het "Ontwikkelingsperspectief"*

In dit geval wordt met de herontwikkeling een stedenbouwkundig verantwoord en functioneel passende ontwikkeling gerealiseerd, waarbij een aantrekkelijke woonlocatie ontstaat in de kern Nijverdal. De ontwikkeling vormt geen belemmering voor overige functies in de omgeving. De nieuwe bebouwing voegt zich goed in het straatbeeld en zorgt voor een stedenbouwkundige afronding van deze prominente locatie. Gesteld wordt dat het initiatief in overeenstemming is met het ter plaatse geldende ontwikkelingsperspectief.

#### *4.2.4.3 Hoe - Gebiedskenmerken*

Op basis van gebiedskenmerken in vier lagen (natuurlijke laag, laag van het agrarisch-cultuurlandschap, stedelijke laag en de laag van de beleving) gelden specifieke kwaliteitsvoorwaarden en –opgaven voor ruimtelijke ontwikkelingen. De "Natuurlijke laag" en de "Laag van het agrarisch cultuurlandschap" kunnen in dit geval buiten beschouwing blijven aangezien de oorspronkelijke waarden van deze lagen niet meer voorkomen in het plangebied. Daarnaast wordt de "Laag van de beleving" buiten beschouwing gelaten omdat er geen kenmerken of elementen vanuit deze laag op het plangebied van toepassing zijn.

#### De "Stedelijke laag"

In de "Stedelijke laag" ontstaat de koppeling van de sociale en fysieke dynamiek van de stedelijke functies aan het verbindende netwerk van wegen, paden, spoorwegen en kanalen. Elke stad of dorp bezit zijn eigen karakteristieke ruimtelijke, sociale en functionele opbouw en kwaliteiten. Het plangebied is gelegen in het gebiedstype "Woonwijken 1955-nu", dit is in afbeelding 4.3 weergegeven.

*Afbeelding 4.3 Uitsnede van de 'Stedelijke laag' (Bron: Provincie Overijssel)*

#### *"Woonwijken 1955-nu"*

De woonwijken van 1955 tot nu zijn planmatig opgezette uitbreidingswijken op basis van een collectief idee en grotere bouwstromen. De functies (wonen, werken, voorzieningencentra) zijn uiteengelegd en de wijken zijn opgedeeld in buurten met een homogeen bebouwingskarakter: buurten met eengezinswoningen, flatwijken, villawijken, wijk(winkel)centra. Er is sprake van een tijdsgebonden verkavelingsstructuur op basis van verschillende ordeningsprincipes.

Als ontwikkelingen plaatsvinden in de naoorlogse woonwijken, dan voegt nieuwe bebouwing zich in de aard, maat en het karakter van het grotere geheel (patroon van o.a. wooneenheden en parken), maar is als onderdeel daarvan wel herkenbaar. De groenstructuur is onderdeel van het wijkontwerp.

#### *Toetsing van het initiatief aan de "Stedelijke laag"*

De ontwikkeling voegt zich in maat en karakter in het grotere geheel van Nijverdal-Zuid en wordt als onderdeel hiervan goed herkenbaar. Het bestaande gebouw blijft behouden en wordt ten behoeve van de ontwikkeling fors opgeknapt, waarbij aansluiting wordt gezocht bij omliggende bebouwing. Ook de nieuw te bouwen grondgebonden woningen zullen zich qua maat en schaal in de omgeving voegen. Voor een nadere toelichting hierop wordt ook verwezen naar de planbeschrijving in hoofdstuk 3 van deze toelichting. Hier wordt geconcludeerd dat de voorgenomen ontwikkeling op de bewuste locatie goed past bij het huidige karakter van het omliggende gebied en daarom passend is binnen de 'stedelijke laag'.

#### **4.2.5 Conclusie toetsing aan het provinciaal beleid**

Geconcludeerd wordt dat het initiatief in overeenstemming is met de uitgangspunten uit het provinciaal beleid zoals genoemd in de Omgevingsvisie Overijssel en is verankerd in de Omgevingsverordening Overijssel.

## <span id="page-23-0"></span>**4.3 Regionaal beleid**

#### **4.3.1 Regionaal woonprogramma Twente**

#### *4.3.1.1 Algemeen*

Voor Twente is de huishoudensprognose geactualiseerd. Daarvoor is een systematiek ontwikkeld waarbij 1) actuele marktinzichten worden betrokken, 2) ontwikkelingen op regionaal niveau worden meegewogen en 3) op lokaal niveau een stabieler beeld ontstaat over de verwachte huishoudensontwikkeling als basis voor programmering.

Omdat prognoses gepaard gaan met enige onzekerheid maken de gemeenten in Twente de afspraak te werken met een bandbreedte. Zowel de onderkant als de bovenkant van de bandbreedte hebben waarde. Dit voorkomt blindstaren op één getal en helpt gemeenten in Twente een stap te zetten naar meer kwalitatief en adaptief programmeren. De bovenkant van de bandbreedte kan worden opgezocht onder de volgende voorwaarden:

- Het betreft voornamelijk woningbouwplannen binnen de bebouwde kom van de gemeente.
- Indien sprake van overprogrammering heeft de gemeente een door provincie geaccordeerd deprogrammeerplan en is hier aantoonbaar voortvarend mee aan de slag.
- Gemeenten hebben ook na 10 jaar nog groei laten zien, gemeenten met krimp moeten extra onderbouwen waarom ze de bovenkant van de bandbreedte opzoeken (specifieke doelgroepen kunnen een rol spelen).

De gemeenten maken in het RWP Twente onderscheid tussen de netto uitbreidingsvraag en vervanging. Daarvoor hebben gemeenten als aanvulling op de huishoudensprognose hun sloopopgave scherper in beeld gebracht. Vraag en aanbod ten aanzien van uitbreiding door huishoudensgroei en vervanging (sloop gevolgd) door nieuwbouw worden apart weergegeven. Zie tabel 1.

| Gemeente/<br>(sub)regio | woningvraag periode 2017<br>t/m 2026    |            |                    |                      | beschikbare harde<br>plancapaciteit                   |                                 |              |            | harde plannen<br>naar type locatie |  |
|-------------------------|-----------------------------------------|------------|--------------------|----------------------|-------------------------------------------------------|---------------------------------|--------------|------------|------------------------------------|--|
|                         |                                         |            |                    |                      |                                                       | verhoudin<br>g 2017 t/m<br>2026 |              |            |                                    |  |
|                         | netto<br>woning-<br>vraag<br>(prognose) | vervanging | totaal             | directe<br>bouwtitel | Uitwerkings-<br>plicht/<br>wijzigings-<br>bevoegdheid | totaal*                         |              | inbreiding | uitbreiding                        |  |
| Netwerkstad             |                                         |            |                    |                      |                                                       |                                 |              |            |                                    |  |
| Almelo                  | 1.465 tot<br>1.790                      | 300        | 1.765 tot<br>2.090 | 1.390                | 385                                                   | 1.775                           | 85 tot 100%  | ત્વન્યુ    | 860                                |  |
| Borne                   | 550 tot 670                             |            | 550 tot<br>675     | 325                  | 970                                                   | 1.290                           | 190 tot 235% | 120        | 1.170                              |  |
| Enschede                | 1.670 tot<br>2.040                      | 875        | 2.547 tot<br>2.915 | 2.565                |                                                       | 2.565                           | 90 tot 100%  | 2.240      | 325                                |  |
| Hengelo                 | 1.325 tot<br>1.620                      | 620        | 1.950 tot<br>2.240 | 1.785                | 290                                                   | 2.080                           | 95 tot 105%  | 1.185      | 895                                |  |
| Oldenzaal               | 575 tot 705                             | 25         | 600 tot<br>730     | 580                  |                                                       | 580                             | 80 tot 95%   | 425        | 155                                |  |
| Noord                   |                                         |            |                    |                      |                                                       |                                 |              |            |                                    |  |
| Dinkelland              | 565 tot 690                             | 220        | 785 tot<br>910     | 485                  |                                                       | 485                             | 55 tot 60%   | 255        | 225                                |  |
| Losser                  | 580 tot 710                             | 85         | 665 tot<br>795     | 405                  | 105                                                   | 515                             | 65 tot 75%   | 225        | 285                                |  |
| Tubbergen               | 475 tot 585                             |            | 475 tot<br>285     | 160                  | 30                                                    | 190                             | 35 tot 40%   | 25         | 165                                |  |
| Twenterand              | 430 tot 525                             | જેને       | 510 tot<br>610     | 260                  | 310                                                   | 570                             | 95 tot 110%  | 320        | 250                                |  |
| Zuid                    |                                         |            |                    |                      |                                                       |                                 |              |            |                                    |  |
| Haaksbergen             | 530 tot 650                             |            | 535 tot<br>650     | 260                  |                                                       | 260                             | 40 tot 50%   | 150        | 110                                |  |
| Hellendoorn             | 340 tot 420                             | 30         | 370 tot<br>445     | 360                  | 645                                                   | 1.005                           | 245 tot 270% | 255        | 745                                |  |
| Hof van<br>Twente       | 495 tot 605                             | 250        | 760 tot<br>870     | 515                  | 75                                                    | 590                             | 70 tot 80%   | 480        | 115                                |  |
| Wierden                 | 465 tot 565                             |            | 465 tot<br>565     | 220                  | 60                                                    | 610                             | 110 tot 130% | 145        | 465                                |  |
| Rijssen-<br>Holten      | 620 tot 760                             |            | 620 tot<br>760     | 330                  | 45                                                    | 375                             | 50 tot 60%   | 190        | 185                                |  |

#### *4.3.1.2 Hellendoorn*

Voor Hellendoorn geldt voor de periode 2017 tot 2027 dat er netto 340 tot 420 woningen bijgebouwd moeten worden om te kunnen voorzien in de verwachte huishoudenstoename. Hierboven op komen 30 woningen die dienen ter vervanging van de bestaande woningvoorraad. Inhoudende dat de totale woningprogrammering 370 tot 445 woningen bedraagt tot 2026. De totale harde plancapaciteit bedroeg circa 1.005 woningen op 1 januari 2017, waardoor sprake was van een overaanbod van 245 tot 270%.

Bij het maken van de woonafspraken in 2016 had de gemeente Hellendoorn te maken met een forse overcapaciteit aan (potentiële) woningbouwlocaties. Na de ondertekening van de woonafspraken heeft de gemeenteraad een plan van aanpak vastgesteld om deze overcapaciteit binnen een periode van 3 jaar terug te brengen naar 100% conform de woonafspraken en de omgevingsverordening. In een werkdocument (behorende bij het plan van aanpak) staan alle woningbouwlocaties op het programma staan en de plannen die geschrapt gaan worden. Volgens het raadsbesluit bestond de harde plancapaciteit in Hellendoorn op 1 januari 2018 uit 889 woningen.

Met de vaststelling van de 'Beheersverordening Deprogrammering woningbouw Hellendoorn' door de gemeenteraad van Hellendoorn zijn twee nog niet ontwikkelde woningbouwlocaties gedeprogrammeerd. Dit betreft de locaties Hellendoorn Noord en Kruidenwijk Zuid. Hiermee wordt de harde plancapaciteit teruggebracht met 483 woningen. Hiermee wordt de woningbouwcapaciteit in gemeentelijke bestemmingsplannen teruggebracht tot binnen de, bestuurlijk met de provincie Overijssel overeengekomen bandbreedte van 370 tot 420 woningen voor de periode tot 2027. Het plan past binnen deze afspraken.

#### *4.3.1.3 Conclusie*

De ontwikkeling van deze betreffende locatie past binnen de woningbouwprogrammering en sluit goed aan bij de gemeentelijke en provinciale ambitie om zoveel mogelijk in te zetten op 'inbreiding' in plaats van 'uitbreiding'.

## <span id="page-25-0"></span>**4.4 Gemeentelijk beleid**

Het gemeentelijk beleid is verwoord in tal van plannen. Met betrekking tot het voorliggende bestemmingsplan zijn de hieronder genoemde beleidsstukken van toepassing.

#### **4.4.1 'Omgevingsvisie Hellendoorn, Natuurlijk Avontuurlijk'**

#### *4.4.1.1 Algemeen*

De 'Omgevingsvisie Hellendoorn, Natuurlijk Avontuurlijk' (vastgesteld d.d. 12 februari 2014) bevat een brede visie op de toekomst en vormt het kader van alle ruimtelijke ontwikkelingen. De visie is opgebouwd in 3 lagen, namelijk identiteit, context en kernvisie:

- **Identiteit:** gericht op versterken en kwaliteit van een gebied: deze geeft deze geeft niet aan welke ontwikkelingen waar mogelijk zijn maar meer binnen welke identiteit een bepaalde ontwikkeling moet worden uitgewerkt/vormgegeven.
- **Context:** gericht op de functionele opgave: Dit vanuit het huidige programma; wonen, werken natuur en verkeer.
- **Kernvisie:** In de kernvisie zijn de prioriteiten vanuit de workshops gedestilleerd en wordt aangegeven op welke ontwikkeling/wisselwerking de focus ligt.

#### *4.4.1.2 Identiteit, Context en Kernvisie*

#### 4.4.1.2.1 Identiteit: 'Sterke kernen'

De gemeente Hellendoorn is ingedeeld in zes identiteitsgebieden. Onderhavig plangebied bevindt zich in het identiteitsgebied 'Sterke kernen'. De leefbaarheid van de dorpen (Nijverdal en Hellendoorn), de kernen (Daarle, Daarlerveen, Hulsen en Haarle) en de buurtschappen (Egede, Elen en Raahn, Marle en Hancate) is goed. De lichte daling van het aantal inwoners, ontgroening en vergrijzing zullen ook in de gemeente Hellendoorn hun impact hebben op wonen, zorg, werkgelegenheid en economie. Ondanks deze demografische veranderingen spant de gemeente Hellendoorn zich in om in alle dorpen, kleine kernen en buurtschappen een duurzaam samengestelde samenleving in stand te houden, met een voorzieningenniveau dat daarbij hoort. Passende woon-, leef- en zorgmogelijkheden voor alle leeftijdscategorieën vormen daarbij het uitgangspunt. Dat betekent dat de gemeente Hellendoorn kiest voor vraaggerichte nieuwbouw voor speciale doelgroepen met de nadruk op combinaties van wonen, welzijn en zorg. Creatieve initiatieven van alle mogelijke marktpartijen en particulieren op dit gebied worden nadrukkelijk gefaciliteerd. Bij voorkeur wordt gekozen voor inbreiding in plaats van uitbreiding.

#### 4.4.1.2.2 Context: 'Woongebied – te beheren'

Dit deel geeft een beschrijving van de gemeente Hellendoorn en schetst in het kort de verwachte ontwikkelingen op ruimtelijk, economisch en maatschappelijk vlak. De indeling is gebaseerd op de leidraad van de provincie Overijssel voor structuurvisies (april 2010). In dit geval is het thema 'woningbouw' van belang.

Woningbouw vindt plaats binnen de in ontwikkeling zijnde gebieden en op inbreidingslocaties (bijvoorbeeld door transformatie). Onderhavig plangebied is gelegen in een gebied dat op basis van de context-laag is aangemerkt als 'woongebied – te beheren'. Deze bestaande woongebieden functioneren in algemene zin goed. Op gemeentelijk niveau zijn er geen opgaven deze woongebieden volledig te transformeren. Uiteraard zal er blijvend moeten worden geïnvesteerd in de kwaliteit van openbare ruimte, de nabijheid van voorzieningen en de sociale veiligheid.

#### 4.4.1.2.3 Kernvisie

Binnen de kernvisie liggen tien concrete opgaven, waarvan zes ruimtelijke en vier procesmatige. De in dit bestemmingsplan besloten ontwikkeling maakt geen onderdeel uit van een concrete opgave.

#### *4.4.1.3 Toetsing van het initiatief aan de 'Omgevingsvisie Hellendoorn, Natuurlijk Avontuurlijk'*

De beoogde (her)ontwikkeling sluit goed aan bij de beleidsdoelen zoals verwoord in de 'Omgevingsvisie Hellendoorn, Natuurlijk Avontuurlijk'. Het initiatief draagt bij aan de identiteit 'sterke kernen' en voorziet in een aantrekkelijk woonmilieu met duurdere koopappartementen en grondgebonden levensloopbestendig. Het plan betreft een inbreidingsplan die zorgt voor een verbetering van de ruimtelijke kwaliteit ter plaatse, aangezien ontsierende bebouwing deels wordt gesloopt en deels wordt opgeknapt. Met het plan is nadrukkelijk gekeken naar de architectonische inpassing in de omgeving.

#### **4.4.2 Woonvisie gemeente Hellendoorn 2020-2025**

#### *4.4.2.1 Algemeen*

De Woonvisie gemeente Hellendoorn 2020-2025 is op 4 december 2019 door de gemeenteraad van Hellendoorn vastgesteld. Deze woonvisie is tot stand gekomen samen met woningcorporaties, zorgpartijen, marktpartijen, dorpsraden en inwoners. In deze woonvisie wordt het beleid vanaf 2012 geëvalueerd en is de woningmarktsituatie in kaart gebracht en doorvertaald naar een visie tot 2025.

#### *4.4.2.2 Beleid in hoofdlijnen*

Het thema van de Woonvisie 2020-2025 is 'van kwantitatieve opgave naar kwalitatieve kans'. De rode draad hierin is het op peil brengen en houden van een hoog kwaliteitsniveau in de bestaande woningvoorraad. Deze bestaande voorraad is het vertrekpunt van de Woonvisie. Nieuwbouw dient te worden ingezet als kwalitatieve toevoeging op de bestaande woningvoorraad. Woningen worden niet toegevoegd voor korte termijn vraag, maar voor lange termijn behoefte. Woningen die nu gebouwd worden staan er immers voor een lange tijd. Een andere belangrijk uitgangspunt is 'inbreiding gaat voor uitbreiding'. Woningbouw dient in principe binnen bestaand stedelijk gebied gerealiseerd te worden. Daarnaast dragen centrumlocaties meer bij aan structuurversterking van een kern (of gemeente) dan locaties aan de rand. Voor de gemeente Hellendoorn is voor de structuurversterking wenselijk aanvullend gebruik te maken van transformatielocaties en aanpakken van 'rotte kiezen'.

#### *4.4.2.3 Behoefte*

De basis voor de onderbouwing van de kwalitatieve behoefte is opgenomen in de woonvisie en de woningmarktanalyse die hieraan ten grondslag ligt (bijlage van de Woonvisie).

Uit de gemeentelijke Woonvisie blijkt dat er de komende jaren sprake is van een toename van circa 340 tot 420 huishoudens. Onderliggend speelt echter huishoudensverdunning (meer één- en tweepersoonshuishoudens) en vergrijzing. Het aantal 75-plussers neemt sterk toe, terwijl andere doelgroepen in omvang gelijk blijven of afnemen. In tabel 1 is dit weergegeven. De grootste kwalitatieve woningmarktopgave op de middellange termijn is daarom het passend huisvesten van deze toenemende groep oudere huishoudens. De woningvoorraad in de gemeente Hellendoorn bestaat namelijk grotendeels uit

grondgebonden (koop)woningen. Levensloopbestendige woningen voor ouderen (waar ook andere doelgroepen in kunnen wonen) zijn nog beperkt beschikbaar.

*Tabel 1 Ontwikkeling van huishoudens op basis van leeftijd en huishoudenssamenstelling (Bron: woonvisie 2020-2025, gemeente Hellendoorn (2019))*

Door het toevoegen van appartementen kunnen oudere huishoudens doorstromen vanuit hun grondgebonden woningen. Dit draagt bij aan een gezonde woningmarkt, omdat andere huishoudens met interesse in grondgebonden woningen dan in de bestaande woningvoorraad terecht kunnen. Uit de gemeentelijke woonvisie blijkt dat er nog behoefte is aan meer koopappartementen, omdat deze een toevoeging zijn op de bestaande woningvoorraad en voorzien in een behoefte op (middel)lange termijn. Voorliggend plan voorziet in koopappartementen in het hogere segment (€ 300.000,-).

Ook uit tabel 2 blijkt dat er een toenemende behoefte is aan appartementen in alle segmenten. De ontwikkeling van vergrijzing is hierin duidelijk terug te zien. Oudere huishoudens krijgen vaker de behoefte om te verhuizen naar een nultredenwoning. Ze laten vaak een grondgebonden woning achter. Voor de huurwoningen is hetzelfde beeld te zien. Naast vergrijzing ontstaat deze vraag vanuit huishoudensverdunning. Er komen steeds meer één-en tweepersoonshuishoudens in de gemeente, deze huishoudens hebben vaker een voorkeur voor een kleinere woning.

*Tabel 2 Behoefte aan appartementen in de gemeente Hellendoorn (Bron: woonvisie 2020-2025, gemeente Hellendoorn (2019))*

De woningmarktanalyse laat daarnaast zien dat er voor netto uitbreiding van de woningvoorraad behoefte is aan nultredenwoningen, zowel in het koop als (midden)huursegment. Levensloopbestendige grondgebonden woningen zijn idealiter nultreden. Brede deurposten, geen drempels en gemakkelijk toe te voegen ruimtes, zoals een slaapkamer en badkamer op de begane grond maken de woning geschikt voor ouderen.

#### *4.4.2.4 Woningbouwprogramma en afwegingskader*

Het woningbouwprogramma van de gemeente Hellendoorn is dynamisch en bestaat uit initiatieven vanuit de gemeente, woningstichting, particulieren en ontwikkelaars/bouwers. Het college kan besluiten om in specifieke gevallen en onder voorwaarden af te wijken van het woningbouwprogramma en nieuwe initiatieven toe te staan. Voorwaarde vanuit de provincie Overijssel is echter dat wanneer nieuwe initiatieven worden toegestaan andere plannen uit het woningbouwprogramma moeten worden geschrapt.

Om te helpen bij het maken van bewuste keuzes over welke woningtypen worden toegestaan en op welke (structuurversterkende) plekken in de gemeente, is in de Woonvisie 2020-2025 een afwegingskader opgesteld. Door de stappen in het afwegingskader te doorlopen ontstaat een gesprek over de toegevoegde waarde van een nieuwbouwplan. Essentieel is dat kiezen voor een bepaald plan altijd gevolgen heeft voor de bestaande voorraad en ook voor andere nieuwbouwplannen. Het afwegingskader helpt bij het beoordelen en beargumenteren (van de gevolgen) van een plan. De eerste twee criteria van het afwegingskader zijn dwingend: er moet voorzien worden in een kwalitatieve behoefte en het plan moet op een inbreidingsplek liggen.

#### *4.4.2.5 Toetsing van het initiatief aan de Woonvisie gemeente Hellendoorn 2020-2025*

Zoals verwoord in paragraaf 4.3.2.2 is er een behoefte aan nultredenwoningen en appartementen in alle sectoren. In dit geval gaat het wat betreft de grondgebonden woningen om nultredenwoningen, aangezien ze levensloopbestendig worden uitgevoerd. Hiermee is het plan in overeenstemming met de geactualiseerd gemeentelijke woonvisie. Daarnaast sluit de ontwikkeling goed aan bij de gemeentelijke ambitie om zoveel mogelijk in te zetten op 'inbreiding' in plaats van 'uitbreiding', waarbij tevens sprake is van de verbetering van de ruimtelijke kwaliteit door sloop van leegstaande bebouwing en het realiseren van een kwalitatief hoogwaardig woongebied. Hiermee voldoet het plan ook aan het gemeentelijk afwegingskader.

#### **4.4.3 Conclusie toetsing aan het gemeentelijk beleid**

De in het voorliggende bestemmingsplan besloten ruimtelijke ontwikkeling is in overeenstemming met de gemeentelijke beleidsuitgangspunten zoals verwoord in de voorgenoemde beleidsstukken.

## <span id="page-29-0"></span>**HOOFDSTUK 5 MILIEU- EN OMGEVINGSASPECTEN**

Op grond van artikel 3.1.6 van het Besluit ruimtelijke ordening moet in de toelichting op het bestemmingsplan een beschrijving worden opgenomen van de wijze waarop de milieukwaliteitseisen bij het plan zijn betrokken. Daarbij moet rekening gehouden worden met de geldende wet- en regelgeving en met de vastgestelde (boven)gemeentelijke beleidskaders. Bovendien is een bestemmingsplan vaak een belangrijk middel voor afstemming tussen de milieuaspecten en ruimtelijke ordening.

In dit hoofdstuk worden de resultaten van het onderzoek naar de milieukundige uitvoerbaarheid beschreven. Het betreft de thema's geluid, bodem, luchtkwaliteit, externe veiligheid, milieuzonering, ecologie, archeologie & cultuurhistorie en het Besluit milieueffectrapportage.

## <span id="page-29-1"></span>**5.1 Geluid**

#### **5.1.1 Algemeen**

De Wet geluidhinder (Wgh) bevat geluidnormen en richtlijnen over de toelaatbaarheid van geluidniveaus als gevolg van rail- en wegverkeerslawaai en industrielawaai. De Wgh geeft aan dat een akoestisch onderzoek moet worden uitgevoerd bij het voorbereiden van de vaststelling van een bestemmingsplan of het nemen van een omgevingsvergunning indien het plan een geluidgevoelig object mogelijk maakt binnen een geluidszone van een bestaande geluidsbron of indien het plan een nieuwe geluidsbron mogelijk maakt. Het akoestisch onderzoek moet uitwijzen of de wettelijke voorkeurswaarde bij geluidgevoelige objecten wordt overschreden en zo ja, welke maatregelen nodig zijn om aan de voorkeurswaarde te voldoen.

#### **5.1.2 Situatie plangebied**

#### *5.1.2.1 Railverkeerslawaai*

Railverkeerslawaai kan in dit geval buiten beschouwing worden gelaten aangezien de dichtstbijzijnde spoorweg op ruime afstand van het plangebied is gelegen.

#### *5.1.2.2 Industrielawaai*

In de nabijheid van het plangebied zijn geen industriële inrichtingen of gezoneerde industrieterreinen aanwezig. In paragraaf 5.5 wordt nader ingegaan op individuele milieubelastende functies in de omgeving van het plangebied. Op deze plaats wordt geconcludeerd dat het aspect industrielawaai geen belemmering vormt. In de navolgende paragraaf wordt nader ingegaan op het aspect wegverkeerslawaai.

#### *5.1.2.3 Wegverkeerslawaai*

In het voorliggende geval worden, vanuit planologisch oogpunt, nieuwe geluidsgevoelige objecten toegevoegd. Een akoestisch onderzoek wegverkeerslawaai is noodzakelijk als de geluidsgevoelige bestemming binnen de wettelijke geluidszone van de weg gelegen is.

In artikel 74 van de Wgh is aangegeven dat wegen aan weerszijden van de weg een wettelijke geluidszone hebben waarvan de grootte is opgenomen in onderstaande tabel. Wettelijke geluidszones van wegen:

| Aantal rijstroken    | Stedelijk gebied | Buitenstedelijk gebied |
|----------------------|------------------|------------------------|
| 1 of 2 rijstroken    | 200 m            | 250 m                  |
| 3 of 4 rijstroken    | 350 m            | 400 m                  |
| 5 of meer rijstroken | 350 m            | 600 m                  |

De hiervoor genoemde zones gelden niet voor:

- wegen die zijn aangeduid als woonerf (art 74.2);
- wegen waarvoor een maximumsnelheid van 30 km/uur geldt (art 74.2).

Op de van Alphenstraat en de Nicolaas Beetsstraat en andere omliggende wegen geldt een 30 km/u regime. Dergelijke wegen kennen geen wettelijke geluidszone. Dit betekent dat een akoestisch onderzoek naar de effecten van het wegverkeerslawaai als gevolg van deze wegen in beginsel achterwege kan blijven. Volgens jurisprudentie blijkt een 30 km/uur weg echter in de beoordeling te moeten worden meegenomen, indien vooraf aangenomen had kunnen worden dat deze weg een geluidbelasting veroorzaakt die hoger ligt dan de voorkeursgrenswaarde (48 dB).

In dit geval betreffen het beide binnenwijkse wegen die geen doorstroomfunctie hebben. De verkeersintensiteit ligt daarom laag, de wegen worden met name door bestemmingsverkeer gebruikt. Redelijkerwijs kan daarom niet worden verwacht dat de voorkeurswaarde van 48 dB wordt overschreden.

Het plangebied ligt daarnaast formeel wel binnen de geluidszone van de RIjssensestraat (60 km/uur). De weg ligt echter op een relatief grote afstand van het plangebied (meer dan 100 m) en wordt afgeschermd door tussenliggende bebouwing. Daarom kan redelijkerwijs ook niet worden verwacht dat ten aanzien van deze weg de voorkeurswaarde wordt overschreden.

#### **5.1.3 Conclusie**

<span id="page-30-0"></span>Het plan voldoet aan de Wet geluidhinder. Een akoestisch onderzoek kan achterwege blijven.

## **5.2 Bodemkwaliteit**

#### **5.2.1 Algemeen**

Bij de vaststelling van een bestemmingsplan dient te worden bepaald of de aanwezige bodemkwaliteit past bij het toekomstige gebruik van die bodem en of deze aspecten optimaal op elkaar kunnen worden afgestemd. Om hierin inzicht te krijgen, is in dit geval door Eco Reest een bodemonderzoek verricht conform de richtlijn NEN 5740. Het volledige onderzoek is als bijlage 1 opgenomen bij deze toelichting. Hierna wordt op de belangrijkste resultaten ingegaan.

#### **5.2.2 Situatie plangebied**

#### *5.2.2.1 Resultaten*

Uit de onderzoeksresultaten blijkt dat in de bovengrond en in het grondwater overschrijdingen van de achtergrond- en streefwaarden zijn aangetoond.

Het gehalte aan PFAS in de bovengrond aan de westzijde van de locatie overschrijdt de maximale waarde voor de klasse Industrie en het gehalte aan nikkel in het grondwater overschrijdt de interventiewaarde.

De onderzoekshypothese, zijnde een onverdachte locatie, is hiermee daarom verworpen. De in de bovengrond gemeten gehalten aan PFAS zijn vermoedelijk het gevolg van atmosferische depositie.

Indien (boven)grond van de locatie wordt afgevoerd, moet rekening worden gehouden met de gemeten gehalten aan PFAS; de bovengrond aan de westzijde van de locatie is op basis hiervan (indicatief) aangemerkt als niet toepasbaar. Conform lokaal beleid is het op locatie herschikken van grond met verhoogde gehalten aan PFAS toegestaan.

De in het grondwater gemeten gehalten aan barium, cadmium, nikkel en zink zijn waarschijnlijk een gevolg van (fluctuerende) van nature verhoogde achtergrondconcentraties. Wel dient indien ter plaatse grondwater wordt onttrokken, rekening te worden gehouden met de gemeten nikkelgehalten.

#### *5.2.2.2 Vervolg*

Als vervolg op de resultaten is besloten dat er geen sprake is van het afvoeren van grond. Zoals aangegeven is het herschikken van grond met verhoogde gehalten aan PFAS toegestaan. Tevens zal er geen grondwater opgepompt worden, waardoor het verhoogd gehalte aan nikkel geen probleem vormt.

#### **5.2.3 Conclusie**

<span id="page-31-0"></span>Het aspect 'bodem' vormt geen belemmering in het kader van de uitvoerbaarheid van het bestemmingsplan.

## **5.3 Luchtkwaliteit**

#### **5.3.1 Beoordelingskader**

Om een goede luchtkwaliteit in Europa te garanderen heeft de Europese Unie een viertal kaderrichtlijnen opgesteld. De hiervan afgeleide Nederlandse wetgeving is vastgelegd in hoofdstuk 5, titel 2 van de Wet milieubeheer. Deze wetgeving staat ook bekend als de Wet luchtkwaliteit.

In de Wet luchtkwaliteit staan ondermeer de grenswaarden voor de verschillende luchtverontreinigende stoffen. Onderdeel van de Wet luchtkwaliteit zijn de volgende Besluiten en Regelingen:

- Besluit en de Regeling niet in betekenende mate bijdragen (luchtkwaliteitseisen);
- Besluit gevoelige bestemmingen (luchtkwaliteitseisen);

#### *5.3.1.1 Besluit en de Regeling niet in betekenende mate bijdragen*

Het Besluit niet in betekenende mate bijdragen (NIBM) staat bouwprojecten toe wanneer de bijdrage aan de luchtkwaliteit van het desbetreffende project niet in betekenende mate is. Het begrip "niet in betekenende mate" is gedefinieerd als 3% van de grenswaarden uit de Wet milieubeheer. Het gaat hierbij uitsluitend om stikstofdioxide (NO2) en fijn stof (PM10). Toetsing aan andere luchtverontreinigende stoffen uit de Wet luchtkwaliteit vindt niet plaats.

In de Regeling NIBM is een lijst met categorieën van gevallen (inrichtingen, kantoor- en woningbouwlocaties) opgenomen die niet in betekenende mate bijdragen aan de luchtverontreiniging. Enkele voorbeelden zijn:

- woningen: 1500 met een enkele ontsluitingsweg;
- woningen: 3000 met twee ontsluitingswegen;
- kantoren: 100.000 m2 bruto vloeroppervlak met een enkele ontsluitingsweg.

Als een ruimtelijke ontwikkeling niet genoemd staat in de Regeling NIBM kan deze nog steeds niet in betekenende mate bijdragen. De bijdrage aan NO2 en PM10 moet dan minder zijn dan 3% van de grenswaarden.

#### *5.3.1.2 Besluit gevoelige bestemmingen*

Dit besluit is opgesteld om mensen die extra gevoelig zijn voor een matige luchtkwaliteit aanvullend te beschermen. Deze 'gevoelige bestemmingen' zijn scholen, kinderdagverblijven en verzorgings-, verpleeg- en bejaardentehuizen. Woningen en ziekenhuizen/ klinieken zijn geen gevoelige bestemmingen.

De grootste bron van luchtverontreiniging in Nederland is het wegverkeer. Het Besluit legt aan weerszijden van rijkswegen en provinciale wegen zones vast. Bij rijkswegen is deze zone 300 meter, bij provinciale wegen 50 meter. Bij realisatie van 'gevoelige bestemmingen' binnen deze zones is toetsing aan de grenswaarden die genoemd zijn in de Wet luchtkwaliteit nodig.

#### **5.3.2 Situatie plangebied**

Voorliggend bestemmingsplan voorziet in een herontwikkeling van het plangebied waarbij 36 nieuwe woningen worden gerealiseerd. Een ontwikkeling met een dergelijke omvang is aan te merken als een project welke "niet in betekenende mate bijdraagt" aan luchtverontreiniging.

Tot slot wordt geconcludeerd dat deze ontwikkeling niet wordt aangemerkt als een gevoelige bestemming in het kader van het Besluit gevoelige bestemmingen.

#### **5.3.3 Conclusie**

<span id="page-32-0"></span>Aanvullend onderzoek naar de luchtkwaliteit is daarom niet nodig.

### **5.4 Externe veiligheid**

#### **5.4.1 Algemeen**

Externe veiligheid is een beleidsveld dat is gericht op het beheersen van risico's die ontstaan voor de omgeving bij de productie, de opslag, de verlading, het gebruik en het transport van gevaarlijke stoffen. Bij nieuwe ontwikkelingen moet worden voldaan aan strikte risicogrenzen. Een en ander brengt met zich mee dat nieuwe ruimtelijke ontwikkelingen moeten worden getoetst aan wet- en regelgeving op het gebied van externe veiligheid. Concreet gaat het om risicovolle bedrijven, vervoer gevaarlijke stoffen per weg, spoor en water en transport gevaarlijke stoffen via buisleidingen. Op de diverse aspecten van externe veiligheid is afzonderlijke wetgeving van toepassing. Voor risicovolle bedrijven gelden onder meer:

- het Besluit externe veiligheid inrichtingen (Bevi);
- de Regeling externe veiligheid (Revi);
- het Registratiebesluit externe veiligheid;
- het Besluit risico's zware ongevallen 2015 (Brzo 2015);
- het Vuurwerkbesluit.

Voor vervoer van gevaarlijke stoffen geldt de 'Wet Basisnet vervoer gevaarlijke stoffen' (Wet Basisnet). Dat vervoer gaat over water, spoor, wegen of door de lucht. De regels van het Basisnet voor ruimtelijke ordening zijn vastgelegd in:

- de Regeling basisnet;
- Besluit externe veiligheid transportroutes (Bevt);
- de (aanpassing) Regeling Bouwbesluit (veiligheidszone en plasbrandaandachtsgebied).

Regelgeving ten aanzien van transport van gevaarlijke stoffen per buisleiding is vastgelegd in het Besluit externe veiligheid buisleidingen (Bevb).

Het doel van wetgeving op het gebied van externe veiligheid is risico's waaraan burgers in hun leefomgeving worden blootgesteld vanwege risicovolle inrichtingen en activiteiten tot een aanvaardbaar minimum te beperken. Het is noodzakelijk inzicht te hebben in de kwetsbare en beperkt kwetsbare objecten en het plaatsgebonden en het groepsrisico.

#### **5.4.2 Situatie in het plangebied**

#### *5.4.2.1 Algemeen*

Aan de hand van de Risicokaart Overijssel is een inventarisatie verricht van risicobronnen in en rond het plangebied. Op de Risicokaart Overijssel staan meerdere soorten risico's, zoals ongevallen met brandbare, explosieve en giftige stoffen, grote branden of verstoring van de openbare orde. In totaal worden op de Risicokaart dertien soorten rampen weergegeven. In afbeelding 5.1 is een uitsnede van de Risicokaart weergegeven. Het plangebied is aangegeven met de zwarte omlijning.

*Afbeelding 5.1 Uitsnede Risicokaart Overijssel (Bron: Provincie Overijssel)*

Uit de inventarisatie blijkt dat het plangebied:

- zich niet bevindt binnen de risicocontour van Bevi- en Brzo-inrichtingen danwel inrichtingen die vallen onder het Vuurwerkbesluit (plaatsgebonden risico);
- zich **wel** bevindt in een gebied waarbinnen een verantwoording van het groepsrisico nodig is (buisleiding gasunie);
- niet is gelegen binnen de veiligheidsafstanden van het vervoer gevaarlijke stoffen;
- niet is gelegen binnen de veiligheidsafstanden van buisleidingen voor het vervoer van gevaarlijke stoffen.

#### *Buisleiding Nederlandse Gasunie B.V.*

Zoals in afbeelding 5.1 is weergegeven, ligt het plangebied nabij een gasleiding van de Nederlandse Gasunie B.V. Het betreft de gasleiding met het kenmerk N-557-32. Deze buisleiding heeft een uitwendige diameter van 159 mm en een werkdruk van maximaal 40 bar. Bij dergelijke gasleidingen ligt de 1% letaliteitsgrens op 70 meter. De gasleiding ligt op 20 meter afstand van het plangebied. De buisleiding ligt daarmee binnen de 1% letaliteitsgrens. In de volgende paragraaf wordt de benodigde verantwoording van het groepsrisico gegeven.

#### *5.4.2.2 Groepsrisico*

Het groepsrisico is een maat om de kans weer te geven waarbij een incident met dodelijke slachtoffers voorkomt. Het wordt in het 'Besluit externe veiligheid buisleidingen' gedefinieerd als de "cumulatieve kansen per jaar per kilometer buisleiding dat ten minste 10, 100 of 1000 personen overlijden als rechtstreeks gevolg

van hun aanwezigheid in het invloedsgebied van een buisleiding en een ongewoon voorval met die buisleiding".

De 'Handreiking verantwoordingsplicht groepsrisico' gaat uit van 2,4 personen per woning. Voorliggend plan voorziet in het realiseren van 36 woningen. Met de gewenste ontwikkeling neemt het aantal personen ten opzichte van de huidige situatie met 11*2,4 = 86,4 (afgerond 86) toe. Planologische gezien neemt het aantal personen niet toe, aangezien het bestemmingsplan de mogelijkheid biedt om ter plaatse een (grootschalige) maatschappelijke functie te realiseren. Dit kan bijvoorbeeld een (basis)school of een ziekenhuis zijn, waarbij er sprake zou zijn van een veel grotere personendichtheid.

Gezien vorenstaande kan worden gesteld dat er geen sprake is van een verhoging van het groepsrisico ten opzichte van de huidige situatie. desalniettemin is hierna in het kader van een goede ruimtelijke ordening een nadere toelichting op het aspect 'groepsrisico' opgenomen.

Bij het verantwoorden van het groepsrisico zijn er zowel locatiespecifieke als ontwikkelingsspecifieke aspecten die dienen te worden onderbouwd. De volgende locatiespecifieke aspecten zijn daarbij van belang: opkomsttijd, dekking waarschuwingsinstallatie en nabijheid bluswatervoorzieningen. Deze worden hierna onderbouwd.

- Opkomsttijd: De brandweer dient binnen zes minuten ter plaatse te zijn. In voorliggend geval kan de brandweer in theorie binnen vier minuten ter plaatse zijn. De dichtstbijzijnde brandweerkazerne bevindt zich namelijk aan de Kerkstraat 138 te Nijverdal, op een afstand van 1,9 km tot het plangebied;
- Dekking waarschuwingsinstallatie: De sirene is een hulpmiddel van de overheid om mensen te kunnen waarschuwen voor acute gevaren. Dit systeem zal echter na 2020 verdwijnen. Daarna zullen de aanwezige personen in bedreigd gebied worden gewaarschuwd middels NL-Alert. Dit is bijvoorbeeld het geval als er gevaarlijke stoffen vrijkomen bij een brand of ongeval. In het bericht wordt tevens het handelingsperspectief vermeld, zodat de personen die in het bedreigde gebied bevinden weten hoe te handelen;
- Nabijheid bluswatervoorziening. Er zijn in en rondom het plangebied voldoende bluswatervoorzieningen aanwezig

Eveneens dient in voorliggend geval aan de ontwikkelingsspecifieke aspecten te worden getoetst. Dit betreffen de volgende aspecten: bereikbaarheid van hulpdiensten ter plaatse, vluchtmogelijkheden en (zelf)redzaamheid van de aanwezige personen. Hierna worden de voorgenoemde aspecten nader onderbouwd:

- Bereikbaarheid: Hulpdiensten dienen bij een calamiteit, een gebied/object goed te kunnen bereiken. Het plangebied is vanaf de Nicolaas Beestraat in beide richtingen en vanaf de van Alphenstraat te bereiken. Er is daarnaast sprake van voldoende ruimte voor de huldiensten om de benodigde werkzaamheden uit te kunnen voeren.
- Ontvluchten van het gebied: Zowel het appartementengebouw als de woningen zullen beschikken over de benodigde vluchtroutes. Het terrein kan in diverse richtingen ontvlucht worden, zo is er op zowel de Nicolaas Beetsstraat als de van Alphenstraat een uitrit.

(Zelf)redzaamheid: (Zelf)redzaamheid houdt in dat personen zichzelf en eventueel anderen, binnen een bepaald tijdsbestek, kunnen veiligstellen (bijv. schuilen of vluchten) bij dreigend gevraag. Hierbij wordt van de persoon zelf uitgegaan zonder de hulp van hulpverlenersdiensten. In het voorliggend geval betreft de gewenste ontwikkeling het realiseren van reguliere woningen en appartementen. Van aanwezige bewoners kan over algemeen worden verwacht dat deze (zelf)redzaam zijn. Bovendien is dit planologisch gezien een verbetering van de huidige situatie, waarbij er sprake kan zijn van het realiseren van functies voor minder zelfredzame mensen (medische instelling, basisschool);

#### **5.4.3 Conclusie**

Eén en ander brengt met zich mee dat het project in overeenstemming is met de wet- en regelgeving inzake externe veiligheid.

## <span id="page-35-0"></span>**5.5 Milieuzonering**

#### **5.5.1 Algemeen**

Zowel de ruimtelijke ordening als het milieubeleid stellen zich ten doel een goede kwaliteit van het leefmilieu te handhaven en te bevorderen. Dit gebeurt onder andere door milieuzonering. Onder milieuzonering verstaan we het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige functies als wonen en recreëren anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies. Die onderlinge afstand moet groter zijn naarmate de milieubelastende functie het milieu sterker belast. Milieuzonering heeft twee doelen:

- het voorkomen of zoveel mogelijk beperken van hinder en gevaar bij woningen en andere gevoelige functies;
- het bieden van voldoende zekerheid aan bedrijven dat zij hun activiteiten duurzaam onder aanvaardbare voorwaarden kunnen uitoefenen.

Voor het bepalen van de aan te houden afstanden wordt de VNG-uitgave "Bedrijven en Milieuzonering" uit 2009 gehanteerd. Deze uitgave bevat een lijst, waarin voor een hele reeks van milieubelastende activiteiten (naar SBI-code gerangschikt) richtafstanden zijn gegeven ten opzichte van milieugevoelige functies. De lijst geeft richtafstanden voor de ruimtelijk relevante milieuaspecten geur, stof, geluid en gevaar. De grootste van de vier richtafstanden is bepalend voor de indeling van een milieubelastende activiteit in een milieucategorie en daarmee ook voor de uiteindelijke richtafstand. De richtafstandenlijst gaat uit van gemiddeld moderne bedrijven. Indien bekend is welke activiteiten concreet zullen worden uitgeoefend, kan gemotiveerd worden uitgegaan van de daadwerkelijk te verwachten milieubelasting, in plaats van de richtafstanden. De afstanden worden gemeten tussen enerzijds de grens van de bestemming die de milieubelastende functie(s) toelaat en anderzijds de uiterste situering van de gevel van een milieugevoelige functie die op grond van het bestemmingsplan mogelijk is. Hoewel deze richtafstanden indicatief zijn, volgt uit jurisprudentie dat deze afstanden als harde eis gezien worden door de Raad van State bij de beoordeling of woningen op een passende afstand van bedrijven worden gesitueerd.

#### **5.5.2 Gebiedstypen**

In de VNG-uitgave 'Bedrijven en Milieuzonering' wordt een tweetal gebiedstypen onderscheiden; 'rustige woonwijk' en 'gemengd gebied'. Een rustige woonwijk is een woonwijk die is ingericht volgens het principe van functiescheiding. Overige functies komen vrijwel niet voor. Langs de randen is weinig verstoring van verkeer.

Een gemengd gebied is een gebied met een matige tot sterke functiemenging. Direct naast woningen komen andere functies voor zoals winkels, horeca en kleine bedrijven. Ook lintbebouwing in het buitengebied met overwegend agrarische en andere bedrijvigheid kan als gemengd gebied worden beschouwd. Gebieden die direct langs de hoofdinfrastructuur liggen, behoren eveneens tot het omgevingstype gemengd gebied. Hier kan de verhoogde milieubelasting voor bijvoorbeeld geluid de toepassing van kleinere richtafstanden rechtvaardigen. Geluid is voor de te hanteren afstand van milieubelastende activiteiten veelal bepalend.

In dit geval zijn in de directe omgeving van het plan met name woonfuncties gelegen. Dit betekent dat uitgegaan kan worden van het omgevingstype 'rustige woonwijk'.

| Milieucategorie | Richtafstanden tot omgevingstype rustige<br>woonwijk | Richtafstanden tot omgevingstype gemengd<br>gebied |
|-----------------|------------------------------------------------------|----------------------------------------------------|
| 1               | 10 m                                                 | 0 m                                                |
| 2               | 30 m                                                 | 10 m                                               |
| 3.1             | 50 m                                                 | 30 m                                               |
| 3.2             | 100 m                                                | 50 m                                               |
| 4.1             | 200 m                                                | 100 m                                              |
| 4.2             | 300 m                                                | 200 m                                              |
| 5.1             | 500 m                                                | 300 m                                              |
| 5.2             | 700 m                                                | 500 m                                              |
| 5.3             | 1.000 m                                              | 700 m                                              |

| 6 | 1.500 m | 1.000 m |
|---|---------|---------|
|   |         |         |

#### **5.5.3 Situatie plangebied**

#### *5.5.3.1 Algemeen*

Aan de hand van vorenstaande regeling is onderzoek verricht naar de feitelijke situatie. De VNG-uitgave 'Bedrijven en Milieuzonering' geeft een eerste inzicht in de milieuhinder van inrichtingen. Er wordt bij het realiseren van nieuwe bestemmingen gekeken te worden naar de omgeving waarin de nieuwe bestemmingen gerealiseerd worden. Hierbij spelen twee vragen en rol:

- 1. past de nieuwe functie in de omgeving? (externe werking);
- 2. laat de omgeving de nieuwe functie toe? (interne werking).

#### *5.5.3.2 Externe werking*

Hierbij gaat het met name om de vraag of de voorgenomen ruimtelijke ontwikkeling leidt tot een situatie die, vanuit hinder of gevaar bezien, in strijd is te achten met een goede ruimtelijke ontwikkeling. Daarvan is sprake als het woon- en leefklimaat van omwonenden in ernstige mate wordt aangetast of het plan leidt tot hinder of belemmeringen voor de bedrijven in de omgeving.

De functie 'wonen' betreft geen milieubelastende activiteit voor de omgeving. Van enige vorm van aantasting van het woon- en leefklimaat van omwonenden is dan ook geenszins sprake.

#### *5.5.3.3 Interne werking*

Hierbij gaat het om de vraag of de nieuwe functies binnen het plangebied hinder ondervinden van bestaande functies in de omgeving.

Direct ten noorden van het plangebied is een maatschappelijke functie gelegen. In de huidige situatie is er een multifunctioneel centrum gevestigd (De Holtink). Dit centrum omvat verschillende functies, waaronder een basisschool, een buitenschoolse opvang en een kinderopvang. De functie ligt op circa 15 meter afstand. De richtafstand die geldt voor dergelijke functies bedraagt 30 meter. Deze wordt niet gehaald.

#### Akoestisch onderzoek

#### *Algemeen*

In dit kader is door DGMR een akoestisch onderzoek uitgevoerd. Onderzocht is of het geluidsniveau aanvaardbaar is en de woningen inpasbaar zijn in de omgeving. Er is in het onderzoek uitgegaan van de representatieve invulling van de maximale planmogelijkheden. Hierna wordt op de resultaten ingegaan. Het volledige rapport is als bijlage 2 bij deze toelichting opgenomen.

Aan stap 1 (richtafstanden op basis van de VNG-publicatie) wordt niet voldaan. Daarom wordt overgegaan naar stap 2. In stap 2 zijn richtwaarden geformuleerd voor het geluidniveau. In stap 2 zijn gemiddelde richtwaarden opgenomen. Als hier niet aan kan worden voldaan, wordt overgegaan naar stap 3. In stap 3 wordt uitgegaan van maximale (grens)waarden. De gemeente Hellendoorn beschikt over een eigen geluidbeleid. De daarin opgenomen basiswaarde en bovengrenswaarde komen overeen met stap 2 en 3 uit de VNG-handreiking. Hier wordt dan ook van uitgegaan.

Bij overschrijding van de bovengrens moeten er volgens het geluidbeleid maatregelen genomen worden. Hierbij wordt in principe de volgende voorkeursvolgorde aangehouden:

- 1. voldoende afstand bewaren;
- 2. maatregelen bij de bron;
- 3. maatregelen bij de overdracht;
- 4. maatregelen bij de ontvanger.

#### *Resultaten*

Uit de rekenresultaten blijkt dat ten aanzien van het langtijdgemiddelde beoordelingsniveau niet wordt voldaan aan zowel stap 2 als 3. Bij stap 3 is er sprake van een maximale overschrijding van 3 dB. Ten aanzien van de maximale geluidniveaus wordt er niet aan stap 2 voldaan, maar wel aan stap 3.

De geluidniveaus als gevolg van de verkeersaantrekkende werking voldaan aan de streefwaarden uit stap 2. Voor de geluidbelasting als gevolg van de verkeersaantrekkende werking is sprake van een aanvaardbaar woon- en leefklimaat en wordt de school niet belemmerd.

#### *Afweging*

Zowel voor de langtijdgemiddelde beoordelingsniveau als de maximale geluidsniveaus voldoen de waarden niet aan de toetswaarden uit stap 2. Voor het langtijdgemiddelde beoordelingsniveau voldoen de waarden ook niet aan de toetswaarden uit stap 3 en aan de grenswaarden van het gemeentelijk geluidbeleid. De oorzaak van de overschrijdingen is het stemgeluid van de spelende kinderen buiten.

#### *Maatregelen*

Aanpassen van de indeling van het plangebied is niet mogelijk. De appartementen komen in een bestaand gebouwd. Het volledig slopen en herbouwen is niet realistisch.

Bronmaatregelen aan spelende kinderen zijn niet mogelijk. Het geluid van spelende kinderen is normaal op een schoolplein. Ook het inkorten van de duur dat kinderen buiten spelen is niet wenselijk.

Gekeken is naar overdrachtsmaatregelen. Om het langtijdgemiddelde beoordelingsniveau te laten voldaan aan de toetswaarden aan stap 3 is een geluidwerend scherm op de grens van het terrein van de school nodig. Met een schermhoogte van maximaal 2,9 meter hoog voldoet het langtijdgemiddelde beoordelingsniveau aan stap 3. Het scherm zal, verdeel over twee delen, zo'n 42 meter lang moeten zijn (24 en 18 meter), over de gehele lengte van het speelterrein.

Om te voldoen aan stap 2 is een scherm van acht meter hoog, wat niet realistisch inpasbaar is.

De woningen moeten daarnaast conform het Bouwbesluit beschikken over een minimale gevelwering van 20 dB. Het binnenniveau voldoet bij voorkeur aan de 35 dB(A)-etmaalwaarde voor het langtijdgemiddelde beoordelingsniveau en 55 dB(A)-etmaalwaarde voor het maximale geluidsniveau. De hoogste optredende geluidbelasting bedraagt 56dB(A) voor het langtijdgemiddelde beoordelingsniveau en 68dB(A) voor het maximale geluidsniveau. Met een gevelwering van 21dB wordt hieraan voldaan. Het is goed mogelijk om een dergelijke geluidwerking te behalen, zowel bij nieuwbouw als transformatie.

#### *Conclusie*

In dit geval wordt er een geluidsscherm gerealiseerd zoals aangegeven in het akoestische onderzoek. Het scherm krijgt een hoogte van 2,9 meter en heeft een lengte van 42 meter. In afbeelding 3.2 is het scherm reeds weergegeven. Om te borgen dat het scherm wordt gerealiseerd, is in de regels van dit bestemmingsplan een voorwaardelijke verplichting opgenomen waarin is opgenomen dat de nieuwe woningen pas in gebruik mogen worden genomen als het scherm gerealiseerd is. Hiermee wordt voldaan aan stap 3 uit de VNGpublicatie, waarmee geconcludeerd wordt dat er sprake is van een aanvaardbaar woon- en leefklimaat ter plaatse van het plangebied.

#### **5.5.4 Conclusie**

Vanuit het oogpunt van milieuzonering zijn er, mits het geluidscherm zoals omschreven wordt gerealiseerd, geen belemmeringen voor de voorgenomen ruimtelijke ontwikkeling.

## <span id="page-37-0"></span>**5.6 Ecologie**

Bescherming in het kader van de natuur wet- en regelgeving is op te delen in gebieds- en soortenbescherming. Sinds 1 januari 2017 is het wettelijk kader ten aanzien van gebieds- en soortenbescherming vastgelegd in de Wet natuurbescherming. Bij gebiedsbescherming heeft men te maken met de Wet natuurbescherming en het Natuurnetwerk Nederland. Soortenbescherming gaat uit van de bescherming van dier- en plantensoorten.

#### **5.6.1 Gebiedsbescherming**

#### *5.6.1.1 Natura 2000-gebieden*

Natura 2000 is een samenhangend netwerk van natuurgebieden in Europa. Natura 2000 bestaat uit gebieden die zijn aangewezen in het kader van de Europese Vogelrichtlijn (79/409/EEG) en gebieden die zijn aangemeld op grond van de Europese Habitatrichtlijn (92/43/EEG). Deze gebieden worden in Nederland op grond van de Wet natuurbescherming (Wnb) beschermd.

Het plangebied is niet gelegen binnen een Natura 2000-gebied. De meest nabijgelegen gebieden die zijn beschermd in het kader van de Wnb betreffen de Natura 2000-gebieden "Sallandse Heuvelrug" en "Wierdense veld" op respectievelijk 1en 2,4 kilometer afstand. In afbeelding 5.2 is dit weergegeven.

Van directe negatieve effecten (bijv. geluid/verlichting) op Natura 2000-gebieden is gelet op de onderlinge afstand geen sprake van. Naast directe negatieve effecten dient tevens de mogelijke toename van stikstofdepositie op Natura 2000-gebieden onderzocht te worden.

In het kader van dit project is er door Eco Reest nu een stikstofonderzoek uitgevoerd, om de gevolgen van de ontwikkeling op dit Natura 2000-gebied in beeld te brengen. Hierna wordt op de belangrijkste resultaten ingegaan. Het volledige onderzoek is opgenomen in bijlage 3 van deze toelichting.

Uit de AERIUS-berekeningen voor het beschouwde plan komt naar voren dat, zowel in de aanleg- als de gebruiksfase, géén sprake is van stikstofdepositie op Natura 2000-gebieden (<0,00 mol/ha/jr). Het maken van een verschilberekening met de bestaande situatie is dan ook niet nodig. Binnen de berekende emissie (25,5 kg NOx) kan de uitvoerder schuiven met inzet van werktuigen wanneer de uitvoeringswijze duidelijk is.

De beoogde herontwikkeling heeft géén negatief effect als gevolg van stikstofdepositie op de instandhoudingsdoelen van Natura 2000-gebieden. Het stikstofaspect staat vaststelling van het plan in het kader van de Wet natuurbescherming daarmee niet in de weg. Voor de uitvoering van het plan geldt ten aanzien van het aspect stikstof in het kader van de Wet natuurbescherming geen vergunningplicht.

#### *5.6.1.2 Natuurnetwerk Nederland*

Het Natuurnetwerk Nederland (NNN) is de kern van het Nederlandse natuurbeleid. Het NNN is in provinciale structuurvisies uitgewerkt. In of in de directe nabijheid van het NNN geldt het 'nee, tenzij' - principe. In principe zijn er geen ontwikkelingen toegestaan als zij de wezenlijke kenmerken of waarden van het gebied aantasten.

Het plangebied maakt geen onderdeel uit van het NNN. Het dichtstbijzijnde onderdeel van natuur dat onderdeel uitmaakt van het NNN bevindt zich op circa 660 meter afstand.

Het onderzoeksgebied behoort niet tot het NNN en het grenst niet aan gronden die tot het NNN behoren. Vanwege de lokale invloedsfeer en de ligging van het onderzoeksgebied op enige afstand van het NNN, wordt gesteld dat de voorgenomen activiteit geen negatief effect heeft op de kernkwaliteiten en omgevingscondities van het NNN.

#### **5.6.2 Soortenbescherming**

#### *5.6.2.1 Quickscan ecologie*

#### Algemeen

Wat betreft de soortbescherming is de Wet natuurbescherming van toepassing. Hierin wordt onder andere de bescherming van dier- en plantensoorten geregeld. Bij ruimtelijke ontwikkelingen dient te worden getoetst of er sprake is van negatieve effecten op de aanwezige natuurwaarden. Als hiervan sprake is, moet ontheffing of vrijstelling worden gevraagd.

Eco Reest heeft ter plaatse van het plangebied een Quickscan natuurwaardenonderzoek uitgevoerd. Hierna zijn de resultaten van het onderzoek opgenomen. In bijlage 4 van deze toelichting is de onderzoeksrapportage opgenomen.

Binnen het plangebied zijn jaarrond beschermde nesten van huismussen aangetroffen. Daarnaast zijn er potentiële verblijfplaatsen voor vleermuizen in de gevels van het kantoorpand en/of woonhuis aanwezig. Door de voorgenomen werkzaamheden kunnen deze verloren gaan, waardoor sprake is van overtreding van de verbodsbepalingen van de Wet natuurbescherming.

In de bomen en struiken kunnen algemene vogelsoorten tot broeden komen. Alle in gebruik zijnde vogelnesten zijn beschermd. Voor het broedseizoen wordt geen standaard periode gehanteerd, van belang is of er een broedgeval aanwezig is. Globaal loopt het broedseizoen van vogels van 1 maart tot 1 september. Dit is afhankelijk van de soort en van de klimatologische omstandigheden.

Onder het aanwezige trafo-gebouw kunnen verblijfplaatsen van wezel (en evt. hermelijn) aanwezig zijn. Daarnaast kan het plangebied onderdeel uitmaken van het leefgebied van deze kleine marterachtigen en egel.

De overige te verwachten algemene zoogdieren en amfibieën zijn aangemerkt als vrijgestelde soorten waar in voorliggend geval een vrijstelling geldt. Dit houdt in dat in het kader van de Wet natuurbescherming geen ontheffing noodzakelijk is voor het uitvoeren van de voorgenomen werkzaamheden. Daarnaast worden populaties van bovengenoemde soorten niet in gevaar gebracht. Het zal voornamelijk gaan om verstoring van individuen.

#### Aanbevelingen en advies

#### • Vleermuizen en huismussen

Het kan niet worden uitgesloten dat er verblijfplaatsen van vleermuizen aanwezig zijn binnen het plangebied. Door de voorgenomen werkzaamheden (gevels/spouw) kunnen deze worden aangetast/verstoord. Nader onderzoek naar vleermuizen is zodoende nodig, om te bepalen of er al dan geen verblijfplaatsen aanwezig zijn. Alleen dan kan bepaald worden of er bij de voorgenomen werkzaamheden sprake is van overtreding van verbodsbepalingen uit de Wet natuurbescherming. Leidraad voor vleermuisonderzoek is het vleermuisprotocol van 2017. Voor een volledig vleermuisonderzoek zijn meerdere veldbezoeken nodig in de periode half mei september.

Bij de terreininspectie zijn nestplaatsen van huismussen aangetroffen. Nestplaatsen van huismussen zijn jaarrond beschermd in het kader van de Wet natuurbescherming. Om te bepalen hoeveel nesten van huismussen in de bebouwing aanwezig zijn, is aanvullend onderzoek nodig. Voor het onderzoek naar de huismus wordt de methode uit het Soortinventarisatieprotocol van het Netwerk Groene Bureaus aangehouden. Huismusonderzoek vindt plaats middels twee veldbezoeken in de periode april - 20 juni. Afhankelijk van de resultaten wordt bepaald of/welke maatregelen en/of een ontheffing nodig zijn.

#### • Kleine marterachtigen

Door de werkzaamheden in de nabijheid van het trafostation (aan de westzijde van het kantoorpand) buiten de kwetsbare periode van kleine marterachtigen uit te voeren, wordt verstoring voorkomen. Deze soorten zijn het meest kwetsbaar in de kraamperiode van 15 maart tot 1 september. Door een strook aan zowel de noordals zuidzijde van het trafo-gebouw weer te beplanten met struiken/heesters kunnen dieren hiervan gebruik maken om zich langs te verplaatsen naar andere groene delen in de omgeving.

#### • Broedvogels

Het plangebied is in het broedseizoen tevens geschikt als broedlocatie voor diverse (niet jaarrond beschermde) vogelsoorten. Alle in gebruik zijnde nesten zijn beschermd. Geadviseerd wordt om geen werkzaamheden uit te voeren binnen het broedseizoen, zodat geen sprake is overtreding van de Wet natuurbescherming ten aanzien van broedvogels. Voor het broedseizoen wordt geen standaard periode gehanteerd, van belang is of er een broedgeval aanwezig is. Globaal loopt het broedseizoen van vogels van 1 maart tot 1 september. Dit is echter afhankelijk van de soort en van de klimatologische omstandigheden.

Indien de werkzaamheden binnen het broedseizoen plaatsvinden moet voorafgaand hieraan de locatie worden vrijgegeven door een ervaren ecoloog. Indien bij de controle in gebruik zijnde nesten van vogels, of in aanbouw zijnde nesten worden aangetroffen moet een zorgvuldige werkwijze worden bepaald of dienen de werkzaamheden worden uitgesteld tot het nest niet meer in gebruik is.

#### • Houtopstanden

Mogelijk is vanuit de gemeentelijke regels het aanvragen van een omgevingsvergunning voor kap van bomen nodig. Binnen het plangebied zijn geen waardevolle bomen/boomgroepen aanwezig. Geadviseerd wordt in overleg met de betreffende gemeente te bepalen of en welke vervolgstappen nodig zijn.

#### • Zorgplicht

Opgemerkt wordt dat de zorgplicht altijd blijft gelden. Deze zorgplicht houdt in dat nadelige gevolgen voor flora en fauna zoveel mogelijk moeten worden voorkomen. Deze zorg geldt voor alle individuen van in Nederland voorkomende soorten planten en dieren, ongeacht of deze soort beschermd is en ongeacht of ontheffing of vrijstelling is verleend.

#### *5.6.2.2 Nader onderzoek huismus*

In aanvulling op de quickscan is door Eco Reest een nader onderzoek naar huismussen uitgevoerd. Hierna wordt op de belangrijkste resultaten ingegaan. De volledige rapportage is opgenomen als bijlage 5 van deze toelichting.

Door de voorgenomen herontwikkeling worden de aanwezige nestplaatsen van huismus aangetast. Dit is een overtreding van de Wet natuurbescherming waarvoor een ontheffing noodzakelijk is.

Voor de ontheffingsaanvraag dient een activiteitenplan opgesteld te worden. Hierin wordt beschreven hoe, waar en hoeveel alternatieve nestlocaties worden aangebracht (tijdelijke voorzieningen in de directe omgeving en permanente voorzieningen binnen het plangebied) en hoe bij de uitvoer van de werkzaamheden rekening wordt gehouden met de aanwezigheid van de beschermde soorten. Hierbij moet gedacht worden aan de planning van het werk, bijvoorbeeld om kwetsbare periodes te ontzien en om rekening te houden met de gewenningstijd die nodig is voor alternatieve verblijfplaatsen. Ook dient de bebouwing voorafgaand aan de werkzaamheden ongeschikt te worden gemaakt. Dit mag pas na ontvangst van de ontheffing. Binnen de Wet natuurbescherming is het vereist dat de werkzaamheden plaats vinden onder begeleiding van een ecologisch deskundige. Ook dient in het activiteitenplan het wettelijk belang beschreven te worden; in het belang van de volksgezondheid, openbare veiligheid of andere dwingende redenen van groot openbaar belang, met inbegrip

van redenen van sociale of economische aard en met inbegrip van voor het milieu wezenlijke gunstige effecten.

#### *5.6.2.3 Nader onderzoek vleermuizen*

In aanvulling op de quickscan is door Eco Reest in oktober 2020 een nader onderzoek naar vleermuizen uitgevoerd. Hierin is tevens de huismus nog eens meegenomen. Hierna wordt op de belangrijkste resultaten ingegaan. Het volledige rapport is als bijlage 6 opgenomen.

#### Vleermuizen

Uit de resultaten van het vleermuisonderzoek komt naar voren dat binnen het plangebied twee zomerverblijfplaatsen en 1 à 2 twee paarverblijfplaatsen van gewone dwergvleermuis aanwezig zijn die mogelijk jaarrond in gebruik zijn. Op de locaties van de verblijfplaatsen blijven de gevels en het dak behouden. Wel kunnen de werkzaamheden (waaronder aanpassen kozijnen) zorgen voor verstoring/aantasting van de verblijfplaatsen. In geval naisolatie van de spouwmuren plaatsvindt, gaan deze verblijfplaatsen verloren. Binnen het plangebied zijn foeragerende of doortrekkende vleermuizen waargenomen. Gezien de lage aantallen gaat het hier niet om een essentieel foerageergebied of essentiële vliegroutes. Bovendien zijn in de directe omgeving voldoende alternatieven aanwezig.

#### Huismussen

Uit het onderzoek naar huismussen blijkt dat er binnen het plangebied 14 nestplaatsen van huismus aanwezig zijn. Als gevolg van de voorgenomen werkzaamheden (verwijderen zonnescreens/aanpassen kozijnen) gaan deze jaarrond beschermde nestplaatsen verloren.

Ook is een nestplaats van boomkruiper aangetroffen. Dit betreft een categorie 5-soort op de Overijsselse lijst met jaarrond beschermde nesten. Voor deze soort (en eventueel andere te verwachten categorie 5-soorten) zijn in de (directe) omgeving voldoende alternatieven beschikbaar. De nesten van deze categorie 5-soorten zijn dan ook niet jaarrond beschermd.

#### Overige beschermde soorten

Tijdens het aanvullend onderzoek zijn enkele andere beschermde soorten (zoogdieren en vogels) waargenomen. De egel gebruikt de heggen aan de randen van het plangebied als rust/slaapplaats. Aangezien de heggen behouden blijven, is geen sprake van aantasting. De steenmarter en eekhoorn hebben geen vaste rust- en verblijfplaatsen binnen het plangebied. Negatieve effecten op deze soorten is niet aan de orde. In het broedseizoen kunnen diverse (niet jaarrond beschermde) vogelsoorten in en rond het plangebied (in bebouwing en opgaand groen) gaan nestelen. Voor alle inheemse vogelsoorten geldt een verbod op handelingen die soorten, nesten, eieren of vaste rust-of verblijfplaatsen beschadigen. Verstoring van broedgevallen is toegestaan zolang dit geen wezenlijke invloed op de gunstige staat van instandhouding heeft.

#### *5.6.2.4 Vervolgstappen*

#### Ontheffing

Bij de voorgenomen werkzaamheden is ten aanzien van huismus sprake van overtreding van de verbodsbepalingen van de Wet natuurbescherming. Voor het wegnemen van nestplaatsen van huismus, is wettelijk gezien een ontheffing van de Wet natuurbescherming noodzakelijk.

Ten aanzien van vleermuizen kan mogelijk sprake zijn van overtreding(en) op de verbodsbepalingen van de Wet natuurbescherming, namelijk het doden, verstoren en/of het beschadigen/vernielen van voortplantingsplaatsen of rustplaatsen van vleermuizen (art. 3.5 Wnb). Mogelijk kunnen met een zorgvuldige werkwijze overtredingen worden voorkomen. Indien gekozen wordt voor naisolatie van de spouwmuur gaan deze verblijfplaatsen sowieso verloren en is een ontheffing noodzakelijk.

Gedeputeerde Staten kan onder Artikel 3.3 lid 4 en Artikel 3.8 lid 5 een ontheffing verlenen "in het belang van de volksgezondheid, openbare veiligheid of andere dwingende redenen van groot openbaar belang, met inbegrip van redenen van sociale of economische aard en met inbegrip van voor het milieu wezenlijke gunstige effecten", in het geval er geen andere bevredigende oplossing is én de maatregelen niet leiden tot

verslechtering van de staat van instandhouding van de desbetreffende soort (art. 3.3) of er geen afbreuk wordt gedaan aan het streven de populaties van de betrokken soort in hun natuurlijke verspreidingsgebied in een gunstige staat van instandhouding te laten voortbestaan (art. 3.8).

Om een ontheffing te verkrijgen, moet bij de aanvraag een activiteitenplan meegestuurd worden waarin wordt beschreven hoe elke verblijfplaats die komt vervallen gecompenseerd wordt en hoe bij de uitvoer van de werkzaamheden rekening wordt gehouden met de aanwezigheid van de beschermde soorten.

De officiële termijn voor het verkrijgen van een besluit van de provincie ten aanzien van de Wet natuurbescherming is dertien weken, met een mogelijkheid tot verlenging van zeven weken. Gezien de lange afhandeltijd en de tijd die nodig is als gewenningsperiode of voor een op kwetsbare periodes aangepaste planning, wordt geadviseerd dit ruim voor het uitvoeren van de werkzaamheden te doen.

#### *5.6.2.5 Mitigerende maatregelen*

#### Vleermuizen en huismussen

Een zorgvuldige uitvoeringswijze kan verstoring op verblijfplaatsen van vleermuizen voorkomen, of tot een minimum beperken. Voor verblijfplaatsen van vleermuizen geldt dat er alternatieve verblijfplaatsen moeten worden aangeboden als de huidige verblijfplaatsen worden aangetast. Ook voor nestplaatsen van huismussen geldt dat er alternatieve nestplaatsen moeten worden aangeboden als de huidige nestplaatsen worden aangetast. Deze alternatieve nest- of verblijfplaatsen moeten tijdig voor de werkzaamheden worden aangeboden, omdat er rekening gehouden moet worden met een gewenningsperiode.

De concrete uitwerking van de benodigde mitigerende maatregelen vindt plaats in een activiteitenplan. Binnen de Wet natuurbescherming is het vereist dat de werkzaamheden plaats vinden onder begeleiding van een ecologisch deskundige. Deze geeft, in overleg met de opdrachtgever, aan waar zich geschikte locaties bevinden voor het plaatsen van alternatieve voorzieningen. Tevens adviseert deze in eventuele maatregelen die nodig zijn voor aanvang of tijdens het project. Hierbij moet gedacht worden aan de planning van het werk, bijvoorbeeld om kwetsbare periodes te ontzien en om rekening te houden met de gewenningstijd die nodig is voor alternatieve verblijfplaatsen. Ook dient de bebouwing voorafgaand aan de werkzaamheden - in de minste kwetsbare periode(n) - ongeschikt te worden gemaakt voor vleermuizen en huismussen. Dit mag pas na ontvangst van de ontheffing.

#### Overige broedvogels

Het plangebied is in het broedseizoen tevens geschikt als broedlocatie voor diverse (niet jaarrond beschermde) vogelsoorten. Voor alle inheemse vogelsoorten geldt een verbod op handelingen die soorten, nesten, eieren of vaste rust-of verblijfplaatsen beschadigen. Verstoring van broedgevallen is toegestaan zolang dit geen wezenlijke invloed op de gunstige staat van instandhouding heeft.

Geadviseerd wordt om geen werkzaamheden uit te voeren binnen het broedseizoen, zodat geen sprake is overtreding van de Wet natuurbescherming ten aanzien van broedvogels. Voor het broedseizoen wordt geen standaardperiode gehanteerd, van belang is of er een broedgeval aanwezig is. Globaal loopt het broedseizoen van vogels van 1 maart tot 1 september. Dit is echter afhankelijk van de soort en van de klimatologische omstandigheden. Ook kan ervoor worden gekozen de werkzaamheden voor het broedseizoen op te starten en continu door te werken.

Indien de werkzaamheden binnen het broedseizoen plaatsvinden, wordt geadviseerd potentiële nestlocaties voor het broedseizoen ongeschikt te maken voor vogels (natuurvrij maken). Wanneer de werkzaamheden in het broedseizoen worden opgestart en de potentieel geschikte locaties niet van te voren dichtgezet kunnen worden, moet de locatie voorafgaand aan de werkzaamheden worden vrijgegeven door een ervaren ecoloog. Indien bij de controle in gebruik zijnde nesten van vogels, of in aanbouw zijnde nesten worden aangetroffen moet een zorgvuldige werkwijze worden bepaald of dienen de werkzaamheden worden uitgesteld tot het nest niet meer in gebruik is.

#### **5.6.3 Conclusie**

Ten aanzien van de huismus en de vleermuis wordt een ontheffing aangevraagd. Aan de genoemde aanbevelingen ten aanzien van deze soorten zal worden voldaan. Het aspect ecologie vormt, met inachtneming van vorenstaande, geen belemmering voor de in dit bestemmingsplan besloten ontwikkeling.

## <span id="page-43-0"></span>**5.7 Archeologie & Cultuurhistorie**

#### **5.7.1 Archeologie**

#### *5.7.1.1 Algemeen*

Initiatiefnemers hebben op basis van de Erfgoedwet een archeologische zorgplicht bij projecten waarbij de bodem wordt verstoord. Hiervoor is onderzoek noodzakelijk: het archeologisch vooronderzoek. Als blijkt dat in het plangebied behoudenswaardige archeologische vindplaatsen aanwezig zijn, dan kan de initiatiefnemer verplicht worden hiermee rekening te houden. Dit kan leiden tot een aanpassing van de plannen, waardoor de vindplaatsen behouden blijven, of tot een archeologische opgraving en publicatie van de resultaten.

#### *5.7.1.2 Onderzoeksresultaten archeologie*

Het plangebied is getoetst aan de Indicatieve Kaart Archeologische Waarde (IKAW) en aan de provinciale archeologische verwachtingskaart uit de provinciale Omgevingsvisie. Hieruit blijkt dat het plangebied niet is gekarteerd. Door de aanwezigheid van de huidige bebouwing is de bodem binnen het plangebied, net zoals vrijwel de gehele kern van Nijverdal, (grotendeels) geroerd en dus verstoord. Daarom is een archeologisch onderzoek niet noodzakelijk. Een archeologische dubbelbestemming hoeft niet opgenomen te worden.

#### **5.7.2 Cultuurhistorie**

#### *5.7.2.1 Algemeen*

Onder cultuurhistorische waarden worden alle structuren, elementen en gebieden bedoeld die cultuurhistorisch van belang zijn. Zij vertellen iets over de ontstaansgeschiedenis van het Nederlandse cultuurlandschap. Vaak is er een sterke relatie tussen aardkundige aspecten en cultuurhistorische aspecten.

In de Bro is sinds 1 januari 2012 (artikel 3.1.6, vijfde lid, onderdeel a) opgenomen dat een bestemmingsplan *"een beschrijving van de wijze waarop met de in het gebied aanwezige cultuurhistorische waarden en in de grond aanwezige of te verwachten monumenten rekening is gehouden"* dient te bevatten.

#### *5.7.2.2 Onderzoeksresultaten cultuurhistorie*

Er bevinden zich, op basis van de Cultuurhistorische Waardenkaart van de provincie Overijssel, in het plangebied geen rijks- en/of gemeentelijke monumenten. In en in de omgeving van het plangebied is tevens geen sprake van bijzondere cultuurhistorische waarden. Daarom wordt geconcludeerd dat het plan geen negatieve invloed heeft op de cultuurhistorische waarden.

#### **5.7.3 Conclusie**

Van archeologische waarden binnen het plangebied is geen sprake. Tevens is het niet noodzakelijk om een archeologische dubbelbestemming op te nemen. Tevens wordt gesteld dat er geen cultuurhistorische waarden in of nabij het plangebied aanwezig zijn.

## <span id="page-44-0"></span>**5.8 Besluit milieueffectrapportage**

#### **5.8.1 Algemeen**

De milieueffectrapportage is een wettelijk instrument met als doel het aspect milieu een volwaardige plaats in deze integrale afweging te geven. Een bestemmingsplan kan op drie manieren met milieueffectrapportage in aanraking komen:

- Op basis van artikel 7.2a, lid 1 Wm (als wettelijk plan); Er ontstaat een m.e.r.-plicht wanneer er een passende beoordeling op basis van art. 2.8, lid 1 Wet natuurbescherming nodig is.
- Op basis van Besluit milieueffectrapportage (bestemmingsplan in kolom 3); Er ontstaat een m.e.r. plicht voor die activiteiten en gevallen uit de onderdelen C en D van de bijlage van dit besluit waar het bestemmingsplan genoemd is in kolom 3 (plannen).
- Op basis van Besluit milieueffectrapportage (bestemmingsplan in kolom 4); Er ontstaat een m.e.r.- (beoordelings)plicht voor die activiteiten en gevallen uit de onderdelen C en D van de bijlage van dit besluit waar het bestemmingsplan genoemd is in kolom 4 (besluiten).

In het Besluit m.e.r. neemt het bestemmingsplan een bijzondere positie in, want het kan namelijk tegelijkertijd opgenomen zijn in zowel kolom 3 als in kolom 4 van het Besluit m.e.r.. Of het bestemmingsplan in deze gevallen voldoet aan de definitie van het plan uit kolom 3 of aan de definitie van het besluit uit kolom 4 is afhankelijk van de wijze waarop de activiteit in het bestemmingsplan wordt bestemd. Als voor de activiteit eerst één of meerdere uitwerkings- of wijzigingsplannen moeten worden vastgesteld dan is sprake van 'kaderstellend voor' en voldoet het bestemmingsplan aan de definitie van het plan. Is de activiteit geheel of gedeeltelijk als eindbestemming opgenomen voldoet het aan de definitie van het besluit.

Een belangrijk element in het Besluit m.e.r.. is het (in feite) indicatief maken van de gevalsdefinities (de drempelwaarden in kolom 2 in de D-lijst). Dit betekent dat het bevoegd gezag meer moet doen dan onder de oude regelgeving. Kon vroeger worden volstaan met de mededeling in het besluit dat de omvang van de activiteit onder de drempelwaarde lag en dus geen m.e.r. (beoordeling) noodzakelijk was, onder de nu geldende regeling moet een motivering worden gegeven. Voor deze toets wordt de term vormvrije m.e.r. beoordeling gehanteerd.

#### **5.8.2 Situatie plangebied**

#### *5.8.2.1 Artikel 2.8 van de Wet natuurbescherming*

Het dichtstbijzijnde Natura 2000-gebied is gelegen op circa 1 km afstand van het plangebied. Uit de stikstofberekening (bijlage 3 en paragraaf 5.6) is reeds gebleken dat er van significante aantasting van deze Natura 2000-gebieden geen sprake is.

#### *5.8.2.2 Drempelwaarden Besluit m.e.r.*

Voor wat betreft het gehele plangebied wordt voorzien in een directe eindbestemmingen waardoor, indien activiteiten worden mogelijk gemaakt die genoemd worden in onderdeel C of D van het Besluit m.e.r. en de daarin opgenomen drempelwaarden overschrijden, sprake is van een m.e.r-beoordelingsplichtig plan. In het voorliggende geval is geen sprake van activiteiten die op grond van onderdeel C van het Besluit milieueffectrapportage m.e.r.-plichtig zijn. Wel is sprake van een activiteit die is opgenomen in onderdeel D van het Besluit m.e.r., namelijk: *'de aanleg, wijziging of uitbreiding van een stedelijk ontwikkelingsproject.'*

Aangezien hier sprake van is, dient te worden getoetst of sprake is van m.e.r-beoordelingsplicht. Hier is sprake van indien de activiteiten de volgende drempelwaarden uit onderdeel D overschrijden:

- 1. een oppervlakte van 100 hectare of meer,
- 2. een aaneengesloten gebied en 2.000 of meer woningen omvat, of
- 3. een bedrijfsvloeroppervlakte van 200.000 m² of meer.

Gezien de drempelwaarden wordt geconcludeerd dat voor dit bestemmingsplan geen sprake is van een m.e.r. beoordelingsplicht. Echter, zoals ook in het voorgaande aangegeven, dient ook wanneer ontwikkelingen onder drempelwaarden blijven, het bevoegd gezag zich er van te vergewissen of activiteiten geen aanzienlijke milieugevolgen kunnen hebben.

Gelet op de aard- en omvang van de voorgenomen ontwikkeling is het de vraag of er sprake is van een 'stedelijk ontwikkelingsproject' als bedoeld in onderdeel D 11.2 van het Bestluit milieueffectrapportage. Uit jurisprudentie (ABRvS 15 maart 2017, ECLI:NL:RVS:2017:694) volgt dat het antwoord op deze vraag afhankelijk is van de concrete omstandigheden van het geval, waarbij onder meer aspecten als de aard en de omvang van de voorziene ontwikkeling moet worden beoordeeld of sprake is van een stedelijk ontwikkelingsproject. Niet relevant is of per saldo aanzienlijke negatieve gevolgen voor het milieu kunnen ontstaan.

Gelet op de kenmerken van het project (zoals het karakter in vergelijking met de drempelwaarden uit het Besluit m.e.r.), de plaats van het project en de kenmerken van de potentiële effecten zullen geen belangrijke nadelige milieugevolgen optreden. Eén en ander is tevens bevestigd in de in dit hoofdstuk opgenomen milieuen omgevingsaspecten en de daarvoor, indien van toepassing, uitgevoerde onderzoeken. Deze paragraaf wordt in dit geval beschouwd als de vormvrije m.e.r.-toets.

#### **5.8.3 Conclusie**

Dit bestemmingsplan is niet m.e.r.-plichtig. Tevens zijn geen nadelige milieugevolgen te verwachten als gevolg van de vaststelling van dit bestemmingsplan.

## <span id="page-46-1"></span><span id="page-46-0"></span>**HOOFDSTUK 6 WATERASPECTEN**

## **6.1 Algemeen**

Op grond van een afspraak uit de Startovereenkomst Waterbeleid 21e eeuw, dienen decentrale overheden in de toelichting op ruimtelijke plannen een waterparagraaf op te nemen. In die paragraaf dient te worden uiteengezet wat voor gevolgen het plan in kwestie heeft voor de waterhuishouding, dat wil zeggen het grondwater en het oppervlaktewater. Het is de schriftelijke weerslag van de zogenaamde watertoets: het hele proces van vroegtijdig informeren, adviseren (door de waterbeheerder), afwegen en beoordelen van waterhuishoudkundige aspecten in ruimtelijke plannen en besluiten.

#### **6.1.1 Beleidskader**

Het kader voor de watertoets is het vigerend beleid (Vierde Nota waterhuishouding, Waterbeleid 21e eeuw, Europese Kaderrichtlijn water en de beleidslijn Ruimte voor de Rivier). De watertoets wordt uitgevoerd binnen de bestaande wet- en regelgeving op het gebied van ruimtelijke ordening en water, op basis van het commitment van de betrokken partijen blijkend uit de Startovereenkomst Waterbeleid 21eeeuw.

Een aantal relevante beleidsdocumenten wordt in het navolgende kort besproken.

#### **Rijksbeleid**

#### Vierde Nota Waterhuishouding

De Vierde Nota Waterhuishouding van december 1998 verwoordt de regeringsbeslissing. Een van de speerpunten is een duurzaam stedelijk waterbeheer, met als belangrijke elementen:

- waterbesparende maatregelen in de woning;
- het afkoppelen van verhard oppervlak van de riolering;
- het vasthouden van regenwater in vijvers en in de bodem;
- herwaardering van watersystemen bij de ruimtelijke inrichting van (nieuwe) woongebieden.

#### Waterbeleid 21e eeuw

Met het Waterbeleid 21e eeuw wordt ingespeeld op toekomstige ontwikkelingen die hogere eisen stellen aan het waterbeheer. Het gaat hierbij om onder andere de klimaatverandering, bodemdaling en zeespiegelrijzing. Het Waterbeleid 21e eeuw heeft twee principes voor duurzaam waterbeheer geïntroduceerd. Dit zijn de tritsen:

- vasthouden, bergen en afvoeren;
- schoonhouden, scheiden en zuiveren.

De trits "vasthouden, bergen en afvoeren" houdt in dat overtollig water zoveel mogelijk bovenstrooms wordt vastgehouden in de bodem en in het oppervlaktewater. Vervolgens wordt het water tijdelijk geborgen in bergingsgebieden en daarna wordt het water afgevoerd.

Bij de trits "schoonhouden, scheiden en zuiveren" gaat het er om dat het water zoveel mogelijk wordt schoongehouden. Vervolgens worden schoon en vuil water zoveel mogelijk gescheiden en als laatste wanneer schoonhouden en scheiden niet mogelijk is, komt het zuiveren van verontreinigd water aan bod.

#### **Provinciaal beleid**

In de Omgevingsvisie wordt ruim aandacht besteed aan de wateraspecten. De ambities zijn, naast de uitvoering van de Kaderrichtlijn Water, gericht op de verbetering van de kwaliteit van de kleinere wateren, de veiligheid, de grondwaterbescherming, bestrijding van de wateroverlast, de kwantiteit en kwaliteit van gronden oppervlaktewater en waterbeleving zowel in de groene ruimte als stedelijk gebied.

#### **Beleid waterschap Vechtstromen**

Door de invoering van de Kaderrichtlijn Water is Nederland verdeeld in vijf deelstroomgebieden. Het deelstroomgebied Rijn-Oost wordt beheerd door de waterschappen Rijn en IJssel, Vechtstromen, Vallei en Veluwe, Drents Overijsselse Delta, en Zuiderzeeland. Om te voldoen aan de eisen van de Kaderrichtlijn Water hebben deze waterschappen een Waterbeheerplan opgesteld.

Het algemeen bestuur van het waterschap Vechtstromen heeft in de vergadering van 7 oktober 2015 het 'Waterbeheerplan 2016-2021' vastgesteld. In het Waterbeheerplan is aangegeven hoe het waterschap zijn taken de komende jaren (2016 tot 2021) wil uitvoeren.

In het plan zijn doelen en maatregelen gesteld voor de thema's waterveiligheid, voldoende water, schoon water en het zuiveren van afvalwater. Deze zijn gericht op het:

- voorkomen of beperken van overstromingen, wateroverlast en droogte;
- beschermen en verbeteren van de kwaliteit van het oppervlaktewater en grondwater en het zorgen voor een goed functionerend regionaal watersysteem.
- het effectief en efficiënt behandelen van afvalwater in de afvalwaterzuiveringsinstallaties.

#### **Gemeentelijk beleid**

#### Gemeentelijk rioleringsplan

Het Gemeentelijk Rioleringsplan van de gemeente Hellendoorn (GRP4) voor de periode 2016 t/m 2020. Hierin geven we aan op welke wijze we de komende jaren, met een doorkijk naar de toekomst, invulling gaan geven aan de zorgplichten rondom afval-, hemel- en grondwater. Vanuit de Wet milieubeheer zijn we als gemeente verplicht een GRP4 voor deze zorgplichten op te stellen. Het GRP4 geeft antwoord op de wijze waarop we de aankomende jaren omgaan met het beheer en onderhoud van de rioleringsvoorzieningen en welke investeringen we gaan doen in het kader van de zorgplichten. Het GRP4 laat ook zien hoe we inspelen op een veranderend klimaat.

#### *Afvalwaterzorgplicht*

De gemeentelijke zorgplicht voor inzameling van stedelijk afvalwater beperkt zich overwegend tot huishoudelijk afvalwater en afvalwater dat qua samenstelling daarmee overeen komt. Dit houdt in dat bedrijfsafvalwater, waarbij geen sprake is van bovengenoemde herkomst, in beginsel niet door de gemeente ingezameld en getransporteerd behoeft te worden. In de praktijk zal de gemeente overigens het bedrijfsafvalwater dat al is aangesloten op een openbaar vuilwaterriool blijven inzamelen en transporteren, mist de samenstelling van dit afvalwater voldoet aan wettelijke eisen en de goede werking van het rioolstelsel en rioolwaterzuivering niet belemmert.

#### *Hemelwaterzorgplicht*

De gemeente Hellendoorn streeft naar een zo duurzaam mogelijke en doelmatige inzameling en afvoer van hemelwater waarbij hemelwater op een zo natuurlijk mogelijke manier wordt verwerkt. Gestreefd wordt dit te doen tegen zo laag mogelijke maatschappelijke kosten waarbij het hemelwater vanuit hygiënisch oogpunt (volksgezondheid) adequaat wordt ingezameld en afgevoerd. Verontreiniging van bodem, lucht en oppervlaktewater worden zoveel mogelijk voorkomen en wateroverlast voor burgers zoveel mogelijk beperkt. De gemeente tracht, conform de opzet van de wetgeving, het initiatief voor de verwerking van hemelwater dat afkomstig is van particuliere terreinen zoveel mogelijk bij de burgers neer te leggen binnen de grenzen van redelijkheid en doelmatigheid.

#### *Grondwaterzorgplicht*

De gemeente draagt zorg voor het in het openbaar gebied treffen van maatregelen teneinde structureel nadelige gevolgen van de grondwaterstand voor de aan de grond gegeven bestemming zoveel mogelijk te voorkomen of te beperken. Dit voor zover het treffen van die maatregelen doelmatig is en niet tot de zorg van de particulier, het waterschap of de provincie behoren.

#### **Waterparagraaf en watertoets**

De watertoets is het proces van vroegtijdig beoordelen van waterhuishoudkundige aspecten in ruimtelijke plannen. Het doel van de watertoets is dat de waterbelangen evenwichtig worden meegewogen bij de totstandkoming van een bestemmingsplan. De watertoets wordt via een waterparagraaf opgenomen in het bestemmingsplan. De waterparagraaf beschrijft de waterhuishoudkundige situatie (oppervlaktewater, grondwater, hemelwater en afvalwater) in de huidige en toekomstige situatie en de wijzigingen die optreden en hoe hiermee wordt omgegaan. Het wateradvies van het waterschap moet daarin zijn meegenomen.

Het nieuwe waterbeleid in de 21e eeuw breekt met een eeuwenoude traditie. Een traditie van zo snel mogelijk afvoeren van afvalwater en hemelwater. Volgens het nieuwe rijksbeleid moet vooral het hemelwater lokaal zo lang mogelijk worden vastgehouden. Pas als het niet kan, dient het water te worden afgevoerd. In datzelfde rijksbeleid staat ook een voorkeursvolgorde voor het omgaan met waterstromen. Het beleid is erop gericht schone waterstromen te scheiden van verontreinigde waterstromen.

Bij het opstellen van de waterparagraaf zijn ruimtelijk relevante criteria te onderscheiden in:

- Criteria die betrekking hebben op de locatiekeuze;
- Criteria die betrekking hebben op de inrichting van een ruimtelijk plan.
- Hieronder wordt een overzicht gegeven van de thema's die in de waterparagraaf kunnen worden meegenomen:
- Veiligheid Waarborgen veiligheidsniveau;
- Wateroverlast Voorkomen en/of reduceren van wateroverlast. Vergroten veerkracht watersysteem;
- Verwerking hemelwater Vasthouden, bergen, afvoeren;
- Riolering voorkomen van het ontstaan van afvalwater. Afvalwater afvoeren naar de rioolwaterzuivering;
- Watervoorziening Afstemmen op de toegekende functie;
- Volksgezondheid Minimaliseren risico op water gerelateerde ziekten en plagen;
- Bodemdaling (veengebieden) Tegengaan bodemdaling en reductie functiegeschiktheid;
- Grondwateroverlast Het tegengaan van grondwateroverlast;
- Oppervlaktewaterkwaliteit Behoud/realisatie goede waterkwaliteit voor mens en natuur en afstemming KRW;
- Grondwaterkwaliteit Behoud/realisatie goede waterkwaliteit voor mens en natuur;
- Verdroging Bescherming karakteristieke grondwaterafhankelijke ecologische waarden;
- Natte natuur Ontwikkeling/bescherming van een rijke gevarieerde en natuurlijk karakteristieke aquatische natuur.

Voornoemde thema's hebben niet alleen betrekking op het plangebied, maar ook op de omgeving van het plangebied. Waterhuishoudkundige consequenties van een plan mogen niet op de omgeving afgewenteld worden. Het waterschap streeft er naar om de ingrepen binnen een deelstroomgebied waterneutraal te houden. Wateraspecten die niet ruimtelijk relevant zijn, kunnen in het proces van de watertoets wel gesignaleerd maar niet geregeld worden. Dit houdt in dat als iets met een specifiek instrument geregeld kan worden, het niet met een ruimtelijk plan geregeld mag worden. Belangrijke regel stellende instrumenten zijn, de Keur van het waterschap, Activiteitenbesluit, peilbesluit, gemeentelijke verordening etc.

- Bij de keuze voor de locatie van het (plan)gebied wordt rekening gehouden met de wateropgave en de eigenschappen van het watersysteem;
- Bij het stedenbouwkundig plan moet notie worden genomen van het feit dat water van hoog naar laag stroomt. Water is daarmee ordenend voor het plan;
- Per project moet in overleg tussen gemeente en waterschap worden bezien of maatwerkoplossingen nodig en/of gewenst zijn.

#### *Voorkeursvolgorde*

- 1. Ontstaan van afvalwater voorkomen of beperken;
- 2. Verontreiniging van water voorkomen of beperken;
- 3. Waterstromen gescheiden houden, tenzij niet scheiden geen nadelige gevolgen heeft;
- 4. Huishoudelijk afvalwater en vergelijkbaar afvalwater gaan naar de RZWI;
- 5. Andere waterstromen zoals schoon hemelwater na retentie en zuivering bij de bron hergebruiken;
- 6. Andere waterstromen zoals schoon hemelwater na retentie en zuivering lokaal in het milieu brengen.

#### *Uit-Inbreiding woongebied*

Bij nieuwe uitbreidingen wordt het proces van de watertoets gevolgd. Ten aanzien van dimensionering van hemelwatervoorzieningen worden de eisen van de gemeente en waterschap gevolgd, deze zijn verwoord in onderstaande uitsnede.

#### *Dimensioneringsgrondslagen uitbreidingen woongebied*

Ontwerp hemelwaterafvoer: bui 8 (circa 20 mm, aandacht voor vormgeving van de openbare ruimte zodanig dat zoveel mogelijk extra water bij zwaardere buien kan worden geborgen;

Ontwerp berging ten behoeve van vertraagt afvoeren van regenbuien: 40 mm, zorgdragen voor lediging van de voorziening in circa 24 uur. Wanneer de berging vanwege ruimtegebrek niet kan worden gerealiseerd in de uitbreiding dan kan deze in overleg met de gemeente op een andere locatie worden gerealiseerd. Gemeente zal hiervoor een regeling uitwerken gebaseerd op een betaling van een bedrag van de initiatiefnemer aan de gemeente

#### *Waterhuishouding nieuwbouw*

Bij het realiseren van nieuwbouw dient een geohydrologisch onderzoek uitgevoerd te worden en een waterhuishoudingsplan te worden opgesteld. Eventuele drainage voert af naar een wadi of naar het oppervlaktewater, dus niet naar een rioolwaterzuivering. Daarbij wordt ten aanzien van grondwater als uitgangspunt voor het ontwerp een eis voor voldoende drooglegging gesteld (dat wil zeggen geen natte voeten in de tuin, geen water in kruipruimtes, etc.). Vochtoverlast door hoge grondwaterstanden wordt geminimaliseerd door het bouwen zinder kruipruimten en door kelders waterdicht te maken. Per locatie wordt er een minimum bouwpeil ingesteld om grondwateroverlast in de toekomst te voorkomen.

#### <span id="page-49-0"></span>**6.2 Waterparagraaf**

#### **6.2.1 Algemeen**

Zoals in voorgaande paragrafen uiteen is gezet, wordt in het moderne waterbeheer (waterbeheer 21e eeuw) gestreefd naar duurzame, veerkrachtige watersystemen met minimale risico's op wateroverlast of watertekorten. Belangrijk instrument hierbij is de watertoets, die sinds 1 november 2003 in ruimtelijke plannen is verankerd. In de toelichting op ruimtelijke plannen dient een waterparagraaf te worden opgenomen. Hierin wordt verslag gedaan van de wijze waarop rekening is gehouden met de gevolgen van het plan voor de waterhuishoudkundige situatie (watertoets).

Het doel van de watertoets is te garanderen dat waterhuishoudkundige doelstellingen expliciet en op een evenwichtige wijze in het plan worden afgewogen. Deze waterhuishoudkundige doelstellingen betreffen zowel de waterkwantiteit (veiligheid, wateroverlast, tegengaan verdroging) als de waterkwaliteit (riolering, omgang met hemelwater, lozingen op oppervlaktewater).

#### **6.2.2 Watertoetsproces**

BJZ.nu heeft het waterschap Vechtstromen geïnformeerd over het plan door gebruik te maken van de digitale watertoets. De beantwoording van de vragen heeft er toe geleid dat de normale procedure van de watertoets is toegepast. Het waterschap heeft geen inhoudelijke opmerkingen op het plan.

#### **6.2.3 Waterhuishoudkundige aspecten in het plangebied**

#### *6.2.3.1 Huidige situatie*

Zoals beschreven in hoofdstuk 2 is het plangebied in de huidige situatie al reeds nagenoeg volledig verhard door bebouwing en bijbehorende verhardingen. Het plangebied wordt geheel herontwikkeld, waarbij van een (onevenredige) toename van verhard oppervlakte geen sprake is. Er is zelfs sprake van een afname, gezien het projectgebied nu groener ingericht wordt.

#### *6.2.3.2 Afvalwater*

Het afvalwater van de woningen wordt afgevoerd via het gemengd rioolstelsel naar de RWZI Nijverdal. De RWZI Nijverdal biedt voldoende capaciteit voor de toename van het aantal woningen in het plangebied.

#### *6.2.3.3 Hemelwater*

Schoon hemelwater ter plaatse van de verharde oppervlakten wordt binnen het plangebied geïnfiltreerd in de bodem conform het gemeentelijk beleid. Hiertoe is in de gemeenschappelijke binnentuin voldoende ruimte.

#### *6.2.3.4 Oppervlaktewater*

Als gevolg van de voorgenomen ontwikkeling wordt geen oppervlaktewater gedempt of aangelegd.

## <span id="page-51-1"></span><span id="page-51-0"></span>**HOOFDSTUK 7 JURIDISCHE ASPECTEN EN PLANVERANTWOORDING**

## **7.1 Inleiding**

In de voorgaande hoofdstukken is ingegaan op het plangebied, het relevante beleid en de milieu- en omgevingsaspecten. De informatie uit deze hoofdstukken is gebruikt om keuzes te maken bij het maken van het juridische deel van het bestemmingsplan: de verbeelding en de regels. In dit hoofdstuk wordt dieper ingegaan op de opzet van dit juridische deel. Daarnaast wordt een verantwoording gegeven van de gemaakte keuzes op de verbeelding en in de regels. Dat betekent dat er wordt aangegeven waarom een bepaalde functie ergens is toegestaan en waarom bepaalde bebouwing daar acceptabel is.

## <span id="page-51-2"></span>**7.2 Opzet van de regels**

#### **7.2.1 Algemeen**

In de Wet ruimtelijke ordening (Wro) die op 1 juli 2008 in werking is getreden, is de verplichting opgenomen om ruimtelijke plannen en besluiten digitaal vast te stellen. De digitaliseringsverplichting geldt vanaf 1 januari 2010. In de ministeriële Regeling standaarden ruimtelijke ordening is vastgelegd dat de Standaard Vergelijkbare Bestemmingsplannen (SVBP) de norm is voor de vergelijkbaarheid van bestemmingsplannen. Naast de SVBP zijn ook het Informatiemodel Ruimtelijke Ordening en de Standaard Toegankelijkheid Ruimtelijke Instrumenten normerend bij het vastleggen en beschikbaar stellen van bestemmingsplannen.

De SVBP geeft normen voor de opbouw van de planregels en voor de digitale verbeelding van het bestemmingsplan. Dit bestemmingsplan is opgesteld conform de normen van de SVBP2012.

Het juridisch bindend gedeelte van het bestemmingsplan bestaat uit planregels en bijbehorende verbeelding waarop de bestemmingen zijn aangegeven. Deze verbeelding kan zowel digitaal als analoog worden verbeeld. De verbeelding en de planregels dienen in samenhang te worden bekeken.

De regels zijn onderverdeeld in vier hoofdstukken:

- 1. Inleidende regels (begripsbepalingen en wijze van meten);
- 2. Bestemmingsregels;
- 3. Algemene regels (o.a. afwijkingsregels);
- 4. Overgangs- en slotregels.

#### **7.2.2 Inleidende regels**

Hoofdstuk 1 bevat de inleidende regels. Deze regels gelden voor het gehele plangebied en bevatten:

- *Begrippen (Artikel 1)* In dit artikel zijn definities van de in de regels gebruikte begrippen opgenomen. Hiermee is een eenduidige interpretatie van deze begrippen vastgelegd.
- *Wijze van meten (Artikel 2)*

Dit artikel geeft onder meer bepalingen waar mag worden gebouwd en hoe voorkomende eisen betreffende de maatvoering begrepen moeten worden. De op de verbeelding of in de regels aangegeven bouwhoogte wordt gemeten vanaf peil tot het hoogste punt (exclusief elementen zoals een schoorsteen, liftopbouw en dergelijke).

#### **7.2.3 Bestemmingsregels**

Hoofdstuk 2 van de regels bevat de juridische vertaling van de in het plangebied voorkomende bestemmingen.De regels zijn onderverdeeld in o.a.:

- Bestemmingsomschrijving: omschrijving van de activiteiten die zijn toegestaan;
- Bouwregels: eisen waaraan de bebouwing moet voldoen (bebouwingshoogte, bebouwingspercentage, etc.);
- Specifieke gebruiksregels: omschrijving van gebruiksactiviteiten die niet zijn toegestaan.

#### **7.2.4 Algemene regels**

Hoofdstuk 3 bevat de algemene regels. Deze regels gelden voor het gehele plangebied. Dit hoofdstuk is opgebouwd uit:

- *Anti-dubbeltelregel (Artikel 7)* Deze regel is opgenomen om een ongewenste verdichting van de bebouwing te voorkomen. Deze verdichting kan zich met name voordoen, indien een perceel of een gedeelte daarvan, meer dan één keer betrokken wordt bij de berekening van een maximaal bebouwingspercentage.
- *Algemene bouwregels (Artikel 8)* Dit artikel is opgenomen teneinde bestaande maatvoeringen en afstanden als planologisch toegestaan te beschouwen. Dit vanwege het feit dat er in dit geval sprake is van bestaande (te verbouwen) bebouwing in het plangebied.
- *Algemene afwijkingsregels (Artikel 9)*  In dit artikel worden de algemene afwijkingsregels beschreven. Deze regels maken het mogelijk om op ondergeschikte punten van de regels in het bestemmingsplan af te wijken.
- *Algemene wijzigingsregels (Artikel 10)* In dit artikel is een wijzigingsbevoegdheid opgenomen teneinde de bestemmingsgrenzen van de verkeer- groen- en woonbestemmingen te verschuiven.
- *Overige regels (Artikel 11)*  In dit artikel zijn afstemmingsregels ten aanzien van welstand, parkeren, laden en lossen, welstand en hemelwaterafhandeling opgenomen.

#### **7.2.5 Overgangs- en slotregels**

In hoofdstuk 4 van de regels staan de overgangs- en slotregels. In de overgangsregels is aangegeven wat de juridische consequenties zijn van bestaande situaties die in strijd zijn met dit bestemmingsplan. In de slotregels wordt aangegeven hoe het bestemmingsplan wordt genoemd.

## <span id="page-52-0"></span>**7.3 Verantwoording van de regels**

Kenmerk van de Nederlandse ruimtelijke ordeningsregelgeving is dat er uitgegaan wordt van toelatingsplanologie. Een bestemmingsplan geeft aan welke functies waar zijn toegestaan en welke bebouwing mag worden opgericht. Bij het opstellen van dit bestemmingsplan zijn keuzes gemaakt over welke functies waar worden mogelijk gemaakt en is gekeken welke bebouwing stedenbouwkundig toegestaan kan worden.

Het is noodzakelijk dat het bestemmingsplan een compleet inzicht biedt in de bouw- en gebruiksmogelijkheden binnen het betreffende plangebied. Het bestemmingsplan is het juridische toetsingskader dat bindend is voor de burger en overheid en geeft aan wat de gewenste planologische situatie voor het plangebied is.

In deze paragraaf worden de gemaakte keuzes nader onderbouwd. Hierbij zullen de bestemmingen in dezelfde volgorde als in de regels worden behandeld.

#### **Groen (Artikel 3)**

In voorliggend geval is ter plaatse van de gemeenschappelijke binnentuin een groenbestemming opgenomen. Dit sluit aan bij de systematiek voor de kern Nijverdal, waar aan de openbare en gemeenschappelijke ruimten een groenbestemming is gegeven. Gronden met deze bestemming zijn met name bestemd voor plantsoen, tuin, voet- en fietspaden en waterhuishoudkundige voorzieningen. Er mogen uitsluitend bouwwerken, geen gebouwen zijnde, gebouwd worden.

#### **Verkeer – Verblijf (Artikel 4)**

Deze bestemming is opgenomen ter plaatse van het parkeerterrein en de ontsluitingen. Deze gronden zijn met name bestemd voor wegen, ontsluitingen, parkeervoorzieningen en groenvoorzieningen. In deze regels is specifiek opgenomen dat ter plaatse van het beoogde geluidsscherm een geluidswerende voorziening is toegestaan. Tevens is specifiek toegestaan dat ter plaatse van een groot deel van de parkeerplaatse overkappingen toegestaan zijn.

#### **Wonen -2 (Artikel 5)**

Deze bestemming is opgenomen ter plaatse van de grondgebonden woningen. Dit is conform de systematiek van het daar nu geldende bestemmingsplan "Nijverdal Zuid". Het grootste deel van de juridische regeling is gebaseerd op de regeling zoals opgenomen in het bestemmingsplan "Nijverdal Zuid". Zo is bepaald dat de alle gebouwen binnen een bouwvlak dienen te worden gebouwd, met inachtneming van het daar opgenomen aantal wooneenheden. Tevens zijn bepalingen opgenomen omtrent goot- en bouwhoogte, afstanden/situeringen en dakhellingen. Er zijn specifieke regels opgenomen teneinde een akoestisch aanvaardbaar woon- en leefklimaat te borgen. Zo is op de verbeelding een dove gevel aangeduid, waaraan in de regels is gekoppeld dat ter plaatse van de eerste drie woningen op de 2 e verdieping geen geluidgevoelige ruimte toegestaan is.

Van de bouwregels kan op een aantal ondergeschikte punten afgeweken worden. In de specifieke gebruiksregels is specifiek voor dit plan opgenomen dat woningen pas mogen worden bewoond als er een geluidsscherm van minimaal 2,9 m is gerealiseerd ter plaatse van de functieaanduiding 'specifieke vorm van verkeer – geluidwerende voorziening' (in de bestemming Verkeer – Verblijf) is gerealiseerd.

Tot slot kan van de gebruiksregels onder voorwaarden worden afgeweken ten behoeve van kleinschalige bedrijfsactiviteiten.

#### **Wonen - 3 (Artikel 6)**

In voorliggend geval is ter plaatse van het woongebouw de bestemming 'Wonen – 3' toegekend. Dit sluit aan bij de systematiek die in het centrumgebied van Nijverdal wordt gehanteerd voor appartementencomplexen. Het grootste deel van de juridische regeling is gebaseerd op de regeling zoals opgenomen in het bestemmingsplan "Nijverdal Centrum".

De gronden met de bestemming "Wonen - 3" zijn bedoeld voor onder meer wonen, parkeer- en groenvoorzieningen, water en waterhuishoudkundige voorzieningen. Bepaald is dat gebouwen binnen het bouwvlak moet worden gebouwd. Het ontwerp omvat verschillende bouwhoogten voor het complex. In de bouwregels is een maximum bouwhoogte van 12 m opgenomen. Tevens is bepaald dat er maximaal 26 wooneenheden zijn toegestaan. Er zijn specifieke regels opgenomen teneinde een akoestisch aanvaardbaar woon- en leefklimaat te borgen. Zo is op de verbeelding een dove gevel aangeduid op de noordgevel van het appartementengebouw.

## <span id="page-54-0"></span>**HOOFDSTUK 8 ECONOMISCHE UITVOERBAARHEID**

Artikel 6.12 van de Wet ruimtelijke ordening stelt dat de gemeenteraad gelijktijdig met de vaststelling van het bestemmingsplan moet besluiten om al dan niet een exploitatieplan vast te stellen. Hoofdregel is dat een exploitatieplan moet worden vastgesteld bij elk bestemmingsplan. Er zijn echter uitzonderingen. Het is mogelijk dat de raad verklaart dat met betrekking tot een bestemmingsplan geen exploitatieplan wordt vastgesteld indien het verhaal van kosten van de grondexploitatie anderszins is verzekerd of het stellen van nadere eisen en regels niet noodzakelijk is.

In het voorliggende geval wordt een anterieure overeenkomst gesloten tussen initiatiefnemer en de gemeente Hellendoorn. Hierin wordt tevens het risico van planschade opgenomen zodat het kostenverhaal voor de gemeente volledig is verzekerd. Dit brengt met zich mee dat vaststelling van een exploitatieplan achterwege kan blijven.

## <span id="page-55-1"></span><span id="page-55-0"></span>**HOOFDSTUK 9 VOOROVERLEG, INSPRAAK EN ZIENSWIJZEN**

## **9.1 Vooroverleg**

#### **9.1.1 Het Rijk**

In het Besluit algemene regels ruimtelijke ordening (Barro) zijn de nationale belangen die juridische borging vereisen opgenomen. Het Barro is gericht op doorwerking van nationale belangen in gemeentelijke bestemmingsplannen. Geoordeeld wordt dat dit bestemmingsplan geen nationale belangen schaadt. Daarom is afgezien van het voeren van vooroverleg met het Rijk.

#### **9.1.2 Provincie Overijssel**

Het plan zal in het kader van vooroverleg aan de provincie Overijssel worden voorgelegd.

#### **9.1.3 Waterschap Vechtstromen**

Het plan is in het kader van vooroverleg naar het waterschap toegezonden. Het waterschap is akkoord met de inhoud van voorliggend bestemmingsplan.

## <span id="page-55-2"></span>**9.2 Inspraak**

Initiatiefnemer heeft het plan reeds besproken met de direct omwonenden. Hiervoor is op d.d. 25 juni 2020 een inloopavond gehouden waarin het plan is besproken. De plannen zijn positief ontvangen.

### <span id="page-55-3"></span>**9.3 Zienswijzen**

Het bestemmingsplan heeft voor een periode van zes weken als ontwerp ter inzage gelegen. In deze periode zijn er geen zienswijzen ingediend. Het vooroverleg is daarmee afgerond.

## <span id="page-56-0"></span>**BIJLAGEN BIJ DE TOELICHTING**

## <span id="page-57-0"></span>**Bijlage 1 Verkennend bodemonderzoek**

## <span id="page-58-0"></span>**Bijlage 2 Akoestisch onderzoek industrielawaai**

### <span id="page-59-0"></span>**Bijlage 3 Stikstofberekening**

## <span id="page-60-0"></span>**Bijlage 4 Quickscan ecologie**

## <span id="page-61-0"></span>**Bijlage 5 Nader onderzoek huismus**

### <span id="page-62-0"></span>**Bijlage 6 Nader onderzoek vleermuis**