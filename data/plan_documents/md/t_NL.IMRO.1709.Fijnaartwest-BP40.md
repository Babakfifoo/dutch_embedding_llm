# **Bestemmingsplan Fijnaart-West**

*vastgesteld*

# **Inhoudsopgave van de toelichting**

| 1          | Inleiding                                      | 1        |
|------------|------------------------------------------------|----------|
| 1.1        | Aanleiding                                     | 1        |
| 1.2        | Ligging plangebied                             | 1        |
| 1.3        | Vigerende bestemmingsplannen                   | 2        |
| 1.4        | Planvorm                                       | 2        |
| 1.5        | Leeswijzer                                     | 3        |
| 2          | Gebiedsvisie                                   | 5        |
| 2.1        | Bestaande situatie                             | 5        |
| 2.2        | Toekomstige situatie                           | 6        |
| 2.3        | Strijdigheid met voorgaande bestemmingsplannen | 9        |
| 3          | Juridische planbeschrijving                    | 10       |
| 3.1        | Planvorm                                       | 10       |
| 3.2        | Systematiek bestemmingen                       | 10       |
| 3.3        | Overig                                         | 12       |
| 4          | Beleidskader                                   | 13       |
| 4.1        | Nationaal beleid                               | 13       |
| 4.2        | Provinciaal beleid                             | 16       |
| 4.3        | Gemeentelijk beleid                            | 20       |
| 4.4        | Conclusie                                      | 25       |
|            |                                                |          |
| 5          | Milieuonderzoek                                | 27       |
| 5.1        | Algemeen                                       | 27       |
| 5.2        | M.e.r. beoordeling                             | 27       |
| 5.3        | Verkeer en infrastructuur                      | 28       |
| 5.4        | Bedrijven                                      | 29       |
| 5.5        | Externe veiligheid                             | 34       |
| 5.6        | Leidingen                                      | 40       |
| 5.7        | Geluidshinder                                  | 41       |
| 5.8        | Luchtkwaliteit                                 | 42       |
| 5.9        | Archeologie en cultuurhistorie                 | 44       |
| 5.10       | Bodem                                          | 48       |
| 5.11       | Ecologie                                       | 49       |
| 5.12       | Water                                          | 51       |
| 6          | Maatschappelijke uitvoerbaarheid               | 63       |
| 6.1        | Draagvlak                                      | 63       |
| 6.2        | Voorbereidingsfase                             | 63       |
| 6.3<br>6.4 | Ontwerpfase<br>Vaststellingsfase               | 63<br>64 |

|                         | 64                          |
|-------------------------|-----------------------------|
| Exploitatieverplichting | 65                          |
| Conclusie               | 65                          |
|                         | Economische uitvoerbaarheid |

#### **Bijlagen bij de toelichting**

- **Bijlage 1:** Ladderonderbouwing Fijnaart-West, Bureau Stedelijke Planning, projectnummer: 2016.G.225, d.d. 18 april 2016
- **Bijlage 2:** Haalbaarheidsonderzoek milieu, Omgevingsdienst Midden- en West-Brabant, projectnummer: 17020063, d.d. 1 mei 2017
- **Bijlage 3:** Akoestisch onderzoek wegverkeerslawaai Bestemmingsplan "Fijnaart West", KuiperCompagnons, 617.139.50, 8 december 2017
- **Bijlage 4:** Archeologisch bureauonderzoek en inventariserend veldonderzoek, Antea Group Archeologie, projectnummer: 410614, d.d. 16 november 2016
- **Bijlage 5:** Verkennend bodemonderzoek, Moerdijk Bodemsanering B.V., projectnummer: 195.61.161.r1, d.d. 26 september 2016
- **Bijlage 6:** Ecologische quickscan Fijnaart West, Regelink Ecologie & Landschap, projectnummer: RA16425-01, d.d. 6 februari 2017
- **Bijlage 7:** Nota van Overleg en Inspraak, gemeente Moerdijk, d.d. 10 juli 2018
- **Bijlage 8:** Nota van Zienswijzen en ambtshalve wijzigingen, gemeente Moerdijk, d.d. 27 november 2018

# <span id="page-4-0"></span>**1 Inleiding**

## **1.1 Aanleiding**

<span id="page-4-1"></span>Nadat de afgelopen jaren in Fijnaart verscheidene inbreidingslocaties zijn ingevuld, heeft de gemeente Moerdijk nu het voornemen voor het ontwikkelen van de eerste uitbreidingslocatie in Fijnaart sinds de jaren '80. Voorliggend bestemmingsplan biedt een juridisch-planologische regeling voor deze uitbreidingslocatie, oftewel 'Fijnaart-West'. Met dit plan wordt voorzien in de ontwikkeling van maximaal 120 grondgebonden woningen. De regeling die is opgenomen in het bestemmingsplan heeft een globaal karakter, in de vorm van een globale eindbestemming, waarbij alleen de belangrijkste stedenbouwkundige waarden worden vastgelegd.

## <span id="page-4-2"></span>**1.2 Ligging plangebied**

Het plangebied ligt aan de westzijde van de kern Fijnaart en wordt begrensd door de Westkreekweg in het noorden, de bestaande bebouwing van de kern Fijnaart in het oosten, de Molenstraat in het zuiden en enkele agrarische percelen in het westen. De ligging en globale begrenzing van het plangebied is weergegeven in afbeelding 1.1.

*Afbeelding 1.1: globale ligging en begrenzing plangebied*

## <span id="page-5-0"></span>**1.3 Vigerende bestemmingsplannen**

Ter plaatse van het plangebied vigeert voor het westelijk deel het bestemmingsplan "Buitengebied Moerdijk". Dit plan is op 1 maart 2018 vastgesteld. Op basis van dit bestemmingsplan vigeren meerdere bestemmingen binnen het plangebied. Een groot deel van het plangebied is voorzien van de bestemming 'Agrarisch' (lichtgroen). De bestaande woningen, gelegen in het zuidoosten van het plangebied, zijn bestemd als 'Wonen' (geel). Tevens vigeert voor het zuidoostelijk deel de dubbelbestemming 'Waarde – Archeologie 5' (kruisarcering).

Voor het oostelijk deel van het plangebied vigeert bestemmingsplan 'Fijnaart', welk plan bij besluit van 9 juli 2015 door de gemeenteraad is vastgesteld. Op basis van dit plan vigeren de bestemmingen 'Groen' en 'Water'. In afbeelding 1.2 is de globale ligging van deze bestemmingsplannen weergegeven, waarbij de zwarte stippellijn de grens tussen de verschillende bestemmingsplannen aangeeft.

*Afbeelding 1.2: globale ligging vigerende bestemmingsplannen (rood kader geeft de grens van het plangebied weer).* 

#### <span id="page-5-2"></span><span id="page-5-1"></span>**1.4 Planvorm**

Het bestemmingsplan "Fijnaart-West" is een ontwikkelingsgericht bestemmingsplan, dat bestaat uit bestemmingen en regels. De bestemmingen zijn geometrisch bepaald*[1](#page-5-2)* en analoog verbeeld

 <sup>1</sup> Geografische coördinaten volgens het Rijksdriehoekstelsel bepalen de ligging van een bestemming. Met gebruikmaking van de coördinaten kan exact de plaats van een object in een gebied worden b

door middel van een verbeelding. Bij de bestemmingen zijn regels ten aanzien van het bouwen en het gebruik opgenomen. Het plan gaat vergezeld van deze toelichting. In de toelichting worden de keuzes die aan het bestemmingsplan ten grondslag liggen verantwoord. Vervolgens wordt hierin de uitvoerbaarheid van de ontwikkeling aangetoond.

#### <span id="page-6-0"></span>**1.5 Leeswijzer**

In hoofdstuk 2 wordt er een beschrijving van de beoogde ontwikkeling gegeven en er wordt ingegaan op de bestaande situatie. In hoofdstuk 3 wordt de wijze van bestemmen nader toegelicht. Vervolgens wordt de beoogde ontwikkeling in hoofdstuk 4 getoetst aan het beleid van het Rijk, provincie en de gemeente Moerdijk. In de hoofdstuk 5 wordt ingegaan op diverse sectorale (milieu)aspecten. Tot slot wordt in hoofdstuk 6 en 7 ingegaan op de maatschappelijke en economische uitvoerbaarheid van het plan.

# **2 Gebiedsvisie**

## <span id="page-8-0"></span>**2.1 Bestaande situatie**

Voorliggend plangebied is gelegen aan de westzijde van de kern Fijnaart. De kern Fijnaart ligt voor het overgrote deel ten noorden van de dijk Molenstraat / Kadedijk. Het oorspronkelijke Flakkeedorp heeft in haar ontwikkeling de compacte, vrijwel rechthoekige vorm behouden. Daaraan gekoppeld is de hoofdzakelijk aan de zuidzijde gelegen lintbebouwing langs de dijk, bestaande uit de Molenstraat en de Kadedijk. Het dijklint is bepalend voor het karakter van het dorp, dat in belangrijke mate wordt gevormd door de openbare ruimte en de aanliggende bebouwing.

Het voorliggende plangebied is ten noorden van de Molenstraat en ten zuiden van de recent aangelegde Westkreekweg gelegen (zie afbeelding 2.1). Aan de oostzijde bevindt zich de bestaande bebouwing van de kern Fijnaart en aan de westzijde liggen agrarische gronden. In de huidige situatie is er binnen het plangebied geen bebouwing aanwezig, met uitzondering van de (woon)bebouwing in het zuidoostelijke deel (zie afbeelding 2.2). Wel zijn er enkele groenstructuren aanwezig welke, voor zover haalbaar, behouden blijven. Door het oostelijke deel van het plangebied loopt, vanaf de Westkreekweg in zuidelijke richting, een fietspad. Een deel van de gronden van het bestaande akkerbouw- en fruitteeltbedrijf Bresijn, gelegen aan de Molenstraat 88, behoren tevens tot het plangebied. Ook de watergang ten westen van de locatie maakt onderdeel uit van het plan.

*Afbeelding 2.1.: globale ligging en begrenzing plangebied* 

*Afbeelding 2.2: zicht op het plangebied vanaf de Sportring (boven) en Molenstraat (onder).*

#### <span id="page-9-0"></span>**2.2 Toekomstige situatie**

Het voorliggende bestemmingsplan voorziet in een ontwikkelingskader voor de bouw van maximaal 120 grondgebonden woningen. Alle typen grondgebonden woningen zijn in principe mogelijk. Om zo goed mogelijk in te kunnen spelen op toekomstige ontwikkelingen op de woningmarkt, is daarom gekozen voor een flexibel ontwikkelingskader met een globale eindbestemming. De reeds aanwezige woningen blijven behouden.

De stedenbouwkundige opzet voorziet in acht bouwblokken met daar tussenin groenzones inclusief langzaamverkeerroutes, welke openbaar toegankelijk zijn en gedeeltelijk grenzen aan het water (zie afbeelding 2.3). De ontsluiting van de woningen vindt plaats middels nieuw aan te leggen ontsluitingswegen, die aansluiten op de Westkreekweg (twee aansluitingen) in het noorden en een calamiteitenontsluiting op de Molenstraat in het zuiden. Deze calamiteitenroute wordt mogelijk gecombineerd met een groen/blauw retentiegebied dat daar wordt aangelegd. Het bestaande fietspad aan de noordoostzijde van het plangebied wordt gedeeltelijk verlegd en doorgetrokken. Het noordwestelijke en het zuidwestelijke deel van het plangebied is voorzien van een natuurbestemming waarmee de bestaande en te ontwikkelen natuurwaarden beschermd worden. De bestaande watergang in de westzijde van het plangebied wordt verbreed.

*Afbeelding 2.3: indicatieve stedenbouwkundige opzet plangebied.*

De uitgifte van de grond gebeurt in de vorm van vrije kavels. De woonblokken bestaan uit een strokenverkaveling met een diepte van circa 30 meter. De breedte is flexibel. Tussen de woonblokken komen groenzones. Langs de zuidwest-noordoost lopende straten worden langsparkeerplekken gerealiseerd en bij de eventuele rij- en patiowoningen wordt de parkeergelegenheid waarschijnlijk grotendeels via haaks gelegen parkeerplaatsen gerealiseerd. De woningen krijgen in principe allen een oriëntatie op de noordoost-zuidwestwegen. Dit is ook juridisch geborgd in de regels.

De toekomstige woonwijk heeft een groen en waterrijk karakter. Aan de zuidzijde, richting de Molenstraat, zal een langzaamverkeersverbinding worden gerealiseerd. De gronden binnen het plangebied bestaat uit klei. In verband met de lage ligging worden de gronden opgehoogd, dit voorkomt wateroverlast.

Vanwege de gewenste uitgiftevorm in vrije kavels is sprake van een redelijk globaal bestemmingsplan waarin ruime vlakken de bestemming "Woongebied" hebben gekregen. Enkel de diepte van circa 30 m ligt hier vast; de breedte niet. Binnen de bestemming is parkeren ook integraal toegestaan alsmede de aanleg van ontsluitingswegen, groen en water. De noordzuidwegen en de belangrijkste oost-westwegen, alsmede de belangrijkste groen-/blauwe structuren en natuurgebieden in het gebied, zijn in het bestemmingsplan wel gedetailleerd bestemd.

## **2.3 Financiële middelen t.b.v. investeringen ruimtelijke kwaliteit**

In de Regio West Brabant is een afsprakenkader Kwaliteitsverbetering landschap vastgesteld, als regionale uitwerking van de provinciale Verordening Ruimte. De gemeente Moerdijk heeft dit beleid vertaald in de nota kostenverhaal en heeft deze gekoppeld aan de structuurvisie.

Voor particuliere initiatieven waarbij kwaliteitsverbetering van het landschap benodigd is, kan op basis van het gemeentelijke landschapskwaliteitsplan een plan worden opgesteld en onderbouwd. Uitgangspunt is dat in eerste instantie wordt gekeken of het mogelijk is om dit op locatie zelf te realiseren. Niet in alle gevallen is dit mogelijk en/of wenselijk. De gemeente biedt dan tevens de mogelijkheid elders landschappelijke kwaliteit te leveren. Door middel van een vaste financiële bijdrage wordt, conform de nota kostenverhaal voor ieder nieuw ruimtelijk initiatief een afdracht overeengekomen die wordt besteed aan de reserve Ruimtelijke Ontwikkeling. De besteding van deze reserve is gekoppeld aan het uitvoeringsprogramma van de structuurvisie Moerdijk 2030. De reserve Ruimtelijke Ontwikkeling is bedoeld voor dijkbeplanting, landschapsontwikkelingen ten gunste aan natuur, fiets- en wandelpaden en of de aanpak van milieuhinderlijke bedrijven.

In dit plan is de gemeente zelf grondeigenaar. Derhalve hebben we het kostenverhaal omtrent deze bijdrage aan de reserve Ruimtelijke Ontwikkeling verzekerd. Door middel van dit plan zal een significante financiële bijdrage worden geleverd aan de kwaliteitsverbetering van het landschap in de gemeente Moerdijk.

Navolgend overzicht geeft de berekening weer.

#### <span id="page-12-0"></span>**2.4 Strijdigheid met voorgaande bestemmingsplannen**

<span id="page-12-1"></span>Zoals reeds vermeld in paragraaf 1.2 vigeren ter plaatse van voorliggend plangebied de bestemmingsplannen "Buitengebied Moerdijk" (westelijk deel) en "Fijnaart" (oostelijk deel). De strijdigheid met deze vigerende plannen is gelegen in het feit dat de gronden geen woonbestemming hebben. Ter plaatse vigeren thans de bestemmingen 'Agrarische doeleinden', 'Groen' en 'Water'. Op grond van deze bestemmingen is de bouw van nieuwe woningen niet toegestaan. Bovendien zijn de gronden niet voorzien van een bouwvlak.

# **3 Juridische planbeschrijving**

## <span id="page-13-0"></span>**3.1 Planvorm**

Vanuit het oogpunt van rechtszekerheid is in het voorliggende bestemmingsplan de toekomstige situatie semi-gedetailleerd vastgelegd in een eindbestemming. Een eindbestemming biedt een directe bouwtitel, wat betekent dat wanneer een aangevraagde bouwactiviteit past binnen de in de bestemming genoemde regels, een omgevingsvergunning kan en moet worden afgegeven. Omdat er momenteel nog geen concreet bouwplan voorhanden is, is de nodige flexibiliteit aangebracht.

## <span id="page-13-1"></span>**3.2 Systematiek bestemmingen**

De regels van het bestemmingsplan bestaan uit vier hoofdstukken:

- Inleidende regels (hoofdstuk 1);
- Bestemmingsregels (hoofdstuk 2);
- Algemene regels (hoofdstuk 3);
- Overgangs- en slotregels (hoofdstuk 4).

De regels zijn zoveel mogelijk opgebouwd conform het handboek bestemmingsplannen van de gemeente Moerdijk en sluiten tevens aan bij de systematiek van de meest recente bestemmingsplannen. Hierna worden de vier hoofdstukken kort toegelicht.

## **Hoofdstuk 1 Inleidende regels**

In dit hoofdstuk zijn diverse begrippen verklaard, die in de regels zijn opgenomen. Dit voorkomt dat er bij de uitvoering van het plan onduidelijkheden ontstaan over de uitleg van bepaalde regelingen. Daarnaast is in hoofdstuk 1 het artikel 'wijze van meten' opgenomen waarin bepaald is hoe de voorgeschreven maatvoering in het plan gemeten moet worden.

## **Hoofdstuk 2 Bestemmingsregels**

In dit hoofdstuk zijn de feitelijk in het plan voorkomende bestemmingen geregeld. Per artikel is bepaald welk gebruik van de gronden is toegestaan en welke bouwregels er gelden. Hierna wordt een korte toelichting gegeven op de in het plan voorkomende bestemmingen.

## *Groen*

De bestemming 'Groen' is opgenomen voor de belangrijkste groene zones aan de oost- en zuidrand van het plangebied. De gronden zijn bestemd voor groen, water, bruggen, speel- en verblijfsvoorzieningen, parkeervoorzieningen en voet- en fietspaden alsmede voor nutsvoorzieningen. Bouwwerken, geen gebouwen zijnde, zijn toegestaan.

#### *Natuur*

De bestemming 'Natuur' is opgenomen voor de noordwestelijke rand van het plangebied. Deze gronden voorzien in de landschappelijke inpassing van het plan en de gewenste kwaliteitsverbetering van het landschap. De gronden zijn bestemd voor behoud, bescherming, beheer en ontwikkeling van actuele en potentiële natuur- en landschapswaarden en cultuurhistorische waarden. Tevens is het aanleggen van een tijdelijke bouwweg (maximaal 10 jaar) binnen deze bestemming toegestaan. Het bouwen van gebouwen is binnen deze bestemming niet toegestaan.

## *Verkeer – Verblijfsgebied*

De bestemming 'Verkeer – Verblijfsgebied' is opgenomen voor de in het plangebied geplande perceelsontsluitingswegen. De gronden zijn bestemd voor verblijfsgebied, met een functie voor verblijf, verplaatsing en gebruik ten dienste van de aangrenzende bestemmingen. Tevens zijn bij de bestemming horende voorzieningen toegestaan, zoals nutsvoorzieningen, groen, water, reclame-uitingen, speel- en verblijfsvoorzieningen en parkeervoorzieningen. Er mogen enkel bouwwerken, geen gebouwen zijnde worden gebouwd.

#### *Water*

De bestaande B-watergang aan de westzijde van het plangebied wordt, door verbreding, opgewaardeerd tot A-watergang. De toekomstige breedte is voorzien van de bestemming "Water". Binnen deze bestemming is water ten behoeve van de waterhuishouding toegestaan alsmede bij deze bestemming behorende voorzieningen, waaronder bruggen, beschoeiingen, kades en steigers. Het oprichten van bouwwerken, geen gebouwen zijnde is hier toegestaan.

## *Wonen*

De bestemming 'Wonen' is opgenomen voor de reeds bestaande woningen die in het plangebied zijn meegenomen. Hier is wonen toegestaan alsmede het uitoefenen van een aan-huisverbonden beroep en kleinschalige bedrijfsmatige activiteiten. Het bestaande aantal woningen zoals aanwezig op het moment van de terinzagelegging van het ontwerp van dit bestemmingsplan mag niet worden uitgebreid.

#### *Woongebied*

Deze bestemming is opgenomen voor de nieuw te bouwen woningen. De bestemming is een globale eindbestemming en biedt de nodige flexibiliteit. Binnen deze bestemming zijn maximaal 120 grondgebonden woningen toegestaan. De maximale bouwhoogte bedraagt 11 meter. Er zijn specifieke regels opgenomen voor de aan te houden afstanden tot aan de zijdelingse en voorste perceelsgrenzen. Binnen de bestemming is de realisatie van parkeervoorzieningen, ontsluitingswegen, groen en water ook integraal toegestaan. Ter plaatse van de 'specifieke bouwaanduiding - kapverplichting' dienen de hoofdgebouwen die grenzen aan die lijn of daarop georiënteerd zijn, te worden voorzien van een kap en mogen deze hoofdgebouwen bestaan uit maximaal twee bouwlagen met een kap. Ter plaats van de aanduiding 'specifieke bouwaanduiding – oriëntatie' dienen de hoofdgebouwen te worden georiënteerd op de noordoostzuidwest-lopende wegen van de interne ontsluitingsstructuur, en niet op de Westkreekweg of de noordwest-zuidoost-lopende wegen van de interne ontsluitingsstructuur.

#### **Hoofdstuk 3 Algemene regels**

In hoofdstuk 3 worden, in aanvulling op de bestemmingsbepalingen, diverse aanvullende regels gesteld.

#### *Anti-dubbeltelregel*

In deze regel is vastgelegd dat grond die in aanmerking moest worden genomen bij het verlenen van een omgevingsvergunning voor de activiteit bouwen, waarvan de uitvoering heeft plaatsgevonden of alsnog kan plaatsvinden, bij de beoordeling van een andere aanvraag om omgevingsvergunning voor de activiteit bouwen niet opnieuw in beschouwing mag worden genomen.

#### *Algemene bouwregels*

In deze bepaling is onder andere vastgelegd, dat indien de maatvoering van een bestaand, legaal bouwwerk afwijkt van de in de bestemmingen opgenomen maatvoering, de bestaande maat als maximum geldt. Tevens zijn er regels gesteld aan de (her)bouw van woningen. Daarnaast is

geregeld dat bij het bouwen en het wijzigen van het bestaande gebruik, voorzien moet worden in voldoende parkeergelegenheid overeenkomstig de 'Nota Parkeernormen' behorende bij het 'Parkeerbeleid Moerdijk', zoals vastgesteld op 8 oktober 2015, of de rechtsopvolger daarvan.

#### *Algemene gebruiksregels*

In dit artikel is in algemene zin aangegeven wanneer sprake is van strijdig gebruik met de regels uit het bestemmingsplan.

#### *Algemene afwijkingsregels*

Dit artikel is een aanvulling op de afwijkingsregels uit de bestemmingen waarin nog een aantal algemene afwijkingen is opgenomen. Het betreft hier onder meer een standaardregeling die beperkte afwijkingen in de maatvoering bij de uitvoering van bouwplannen mogelijk maakt.

## *Algemene wijzigingsregels*

In dit artikel is geregeld dat het bevoegd gezag de in het plan opgenomen bestemmingen kan wijzigen ten behoeve van overschrijding van bestemmingsgrenzen, voor zover zulks van belang is voor een technisch betere realisering van bestemmingen of bouwwerken dan wel voor zover zulks noodzakelijk is in verband met de werkelijke toestand van het terrein.

#### **Hoofdstuk 4 Overgangs- en slotregels**

In het overgangsrecht is een regeling opgenomen voor bebouwing en gebruik dat al bestond bij het opstellen van het plan, maar dat strijdig is met de opgenomen regeling. Onder bepaalde voorwaarden mag deze strijdige bebouwing en/of strijdig gebruik worden voortgezet of gewijzigd.

In de slotregel is de officiële naam van het plan bepaald. Onder deze naam kan het bestemmingsplan worden aangehaald.

#### <span id="page-15-0"></span>**3.3 Overig**

#### *Geometrische plaatsbepaling en verbeelding*

<span id="page-15-1"></span>Voor het tekenen van de verbeelding is een topografische ondergrond gebruikt. Op de verbeelding wordt met lijnen, coderingen en arceringen aan gronden een bepaalde bestemming toegekend. Binnen een bestemmingsvlak zijn op de verbeelding met aanduidingen nadere regels aangegeven. De verbeelding is volgens IMRO2012 (Informatiemodel Ruimtelijke Ordening) getekend. Dit is een eenduidige en technische methode voor het tekenen van geometrisch bepaalde bestemmingen. Hiermee kan ruimtelijke informatie eenvoudig digitaal uitgewisseld worden met andere overheden en samenwerkingspartners. Ook maakt deze methode het mogelijk om het plan via internet te raadplegen.

# **4 Beleidskader**

In dit hoofdstuk wordt een beleidsanalyse gegeven, waarin wordt ingegaan op het ruimtelijke beleid op Rijks-, provinciaal, regionaal en gemeentelijk niveau dat relevant is voor de beoogde ontwikkeling.

## <span id="page-16-0"></span>**4.1 Nationaal beleid**

Het Rijk heeft haar ruimtelijk beleid vastgelegd in de Structuurvisie Infrastructuur en Ruimte (SVIR) en het Besluit algemene regels ruimtelijke ordening (Barro). De leidende gedachte van het rijksbeleid is ruimte maken voor groei en beweging, waarbij het Rijk zich vooral concentreert op decentralisatie. De verantwoordelijkheid wordt verplaatst van Rijksniveau naar provinciaal en gemeentelijk niveau. In het rijksbeleid (SVIR en Barro) worden dan ook geen specifieke uitspraken gedaan met betrekking tot het voorliggende plangebied.

## *Ladder voor duurzame verstedelijking*

In lijn met de maatschappelijke behoefte zet het Rijk in op het beter benutten van het bestaand stads- en dorpsgebied. Indien een gemeente een ruimtelijke ontwikkeling wil realiseren, dient de ladder voor duurzame verstedelijking doorlopen te worden. Dat betekent dat bij nieuwe ontwikkelingen in eerste instantie gekeken dient te worden of er behoefte is aan nieuwe ruimte voor woningen, waarbij getoetst wordt aan de actuele regionale woningbehoefte die de provincie heeft vastgesteld voor een gemeente. Als de behoefte voldoende is gemotiveerd, wordt gekeken of aan deze behoefte kan worden voldaan door het benutten van locaties voor herstructurering, intensivering of transformatie binnen bestaand stads- en dorpsgebied. Als ook dat niet tot de mogelijkheden behoort, wordt – onder voorwaarden - aansluitend aan het bestaand stads- en dorpsgebied een locatie gezocht. Door de ladder voor duurzame verstedelijking toe te passen, kiest het Rijk ervoor om verstedelijking zoveel mogelijk in bestaand bebouwd gebied te concentreren. Hiermee wordt de kwaliteit van het bebouwde gebied behouden en versterkt.

Op 1 juli 2017 is de nieuwe ladder voor duurzame verstedelijking in werking getreden (artikel 3.1.6 lid twee Bro). De nieuwe ladder is ten opzichte van de voorgaande ladder vereenvoudigd. De drie treden zijn komen te vervallen en er is een nieuwe bepaling toegevoegd. Toetsing aan de nieuwe ladder houdt in dat een bestemmingsplan dat een nieuwe stedelijke ontwikkeling mogelijk maakt een beschrijving bevat van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien. De derde trede is komen te vervallen.

Het voorliggende bestemmingsplan maakt de bouw van 120 grondgebonden woningen binnen de gemeente Moerdijk mogelijk. Dit betekent dat er sprake is van een 'nieuwe stedelijke ontwikkeling' zodat de ladder doorlopen dient te worden. In dit kader is een ladderonderbouwing opgesteld, welke als bijlage 1 is toegevoegd. De conclusies van dit onderzoek worden hieronder beknopt weergegeven. Deze ladderonderbouwing is in 2016 opgesteld voordat de nieuwe ladder in werking trad. Derhalve is in dit onderzoek nog gebruik gemaakt van de oude (strengere) 'laddersystematiek'.

## Trede 1

De kwantitatieve vraag is gebaseerd op de huishoudensprognose van de provincie Noord-Brabant. Hieruit blijkt dat de komende 10 jaar het aantal huishoudens in het woningmarktgebied toeneemt met 3.445. De sterkste groei vindt plaats in de gemeente Moerdijk. De groei is volledig toe te schrijven aan de toename van eenpersoonshuishoudens. Met betrekking tot het woonmilieu is gebleken dat van alle verhuisgeneigden in en naar de woningmarktregio 62% een voorkeur heeft voor een (centrum)dorps woonmilieu zoals in Fijnaart-West. Van deze groep heeft 69% een voorkeur voor een grondgebonden woning, het type woning dat middels onderhavig plan mogelijk wordt gemaakt. Binnen (centrum)dorpse woonmilieus in de woningmarktregio wenst 55% een koopwoning en 45% heeft een voorkeur voor huren.

## *Toekomstig aanbod*

Uit tabel 4.1 blijkt het planaanbod van de woningmarktregio. Woningen opgenomen in vastgestelde bestemmingsplannen vormen de harde plancapaciteit. De overige woningbouwlocaties zijn zachte plancapaciteit. In het woningmarktgebied is een totaal van circa 3.100 woningen aan harde plancapaciteit. Alleen de harde plancapaciteit is vereist in een ladderonderbouwing. Binnen de woningmarktregio is vooral veel harde plancapaciteit in Etten-Leur en Moerdijk. In de meer dorpse gemeenten Steenbergen en Halderberge is de plancapaciteit geringer van omvang.

|                  | Totale harde plancapaciteit | Totale zachte plancapaciteit |  |  |
|------------------|-----------------------------|------------------------------|--|--|
|                  | Tot 2026                    | Tot 2026                     |  |  |
| Moerdijk         | 823                         | 309                          |  |  |
| Etten-Leur       | 1.375                       | 550                          |  |  |
| Steenbergen      | 465                         | 165                          |  |  |
| Halderberge      | 433                         | 199                          |  |  |
| Woningmarktregio | 3.096                       | 1.223                        |  |  |

*Tabel 4.1: Planaanbod van de woningmarktregio (bron: Bureau Stedelijke Planning, 2016).*

In de periode tot 2026 worden circa 330 woningen gesloopt in de woningmarktregio. Er blijft dan dus een netto harde plancapaciteit van 2.770 over. Van deze sloopwoningen staan er 270 in (centrum)dorpse woonmilieus.

#### *Aanbod naar woonmilieu*

In totaal zijn in de periode 2015 – 2026 1.720 woningen opgenomen in de harde plancapaciteit in (centrum)dorpse woonmilieus in de woningmarktregio. Met aftrek van de 270 sloopwoningen blijft een netto harde plancapaciteit van 1.450 woningen in (centrum)dorpse woonmilieus over. Deze 1.450 woningen zijn onder te verdelen in 990 grondgebonden woningen en 460 appartementen. Tevens is bekend dat van de 1.450 woningen 74% als koopwoningen gerealiseerd wordt en 26% als huurwoningen. In de woningmarktregio zijn in de periode tot 2026 dus circa 1.070 koopwoningen en 380 huurwoningen gepland in (centrum)dorpse woonmilieus.

### *Actuele regionale behoefte*

Op basis van de plancapaciteit en de verwachte huishoudensgroei is de kwantitatieve regionale behoefte aan woningen berekend. In de komende tien jaar bestaat er een kwantitatieve behoefte aan 675 woningen.

Naar woningen in (centrum)dorpse woonmilieus is een tekort aan plancapaciteit van 685 woningen te verwachten (circa 62% van de totale huishoudensgroei). Ongeveer 70% van dit tekort bestaat uit grondgebonden woningen, 480 woningen.

Gelet op het bovenstaande blijkt dat er sprake is van een actuele regionale behoefte van 675 woningen (kwantitatief). Hierbij is rekening gehouden met sloop. Met de 120 woningen die met dit plan mogelijk worden gemaakt wordt dus voorzien in de actuele regionale behoefte.

## *Regionale afstemming*

Nadat de ladderonderbouwing was opgesteld (bijlage 1), zijn er op regionaal niveau tussen de gemeenten hierover nadere afspraken vastgelegd.

De provincie Noord-Brabant wil met de Brabantse Agenda Wonen de samenwerking tussen de gemeenten versterken. Met als belangrijkste doelen; het versnellen van de woningbouwproductie, het vernieuwen en verduurzamen van de bestaande woningvoorraad en het zorgvuldig ruimtelijk inpassen van de behoefte aan nieuwe woonruimte. Hiertoe werken de gemeenten op het gebied van Wonen subregionaal samen binnen het regionale samenwerkingsverband Regio West-Brabant (RWB). Gemeente Moerdijk behoort hierbij tot subregio West bestaande uit de gemeenten Bergen op Zoom, Roosendaal, Rucphen, Halderberge, Steenbergen, Woensdrecht, Moerdijk en Tholen. Gezien het toenemende belang van regionale afstemming, afweging en afspraken op de woningmarkt zijn de (verdere) versterking van de regionale samenwerking en de vernieuwing van de regionale woningbouwafspraken een centraal onderdeel van de Brabantse Agenda Wonen.

Door de subregio West wordt uitvoering gegeven aan de Brabantse Agenda Wonen en wordt structureel gewerkt aan de verdere versterking van de regionale samenwerking door subregionaal de woningbouwprogrammering af te stemmen. Hierbij worden de volgende uitgangspunten gehanteerd:

- 1. Alle bestaande harde plannen en plancapaciteit (per 1/1/2017) worden als een gegeven beschouwd en daarmee beschouwd als (sub)regionaal afgestemd;
- 2. Uit het oogpunt van duurzame verstedelijking wordt ruim baan geboden aan binnenstedelijke ontwikkellocaties. Alle inbreidingslocaties kunnen daarom ontwikkeld worden;
- 3. De grotere uitbreidingslocaties worden regionaal afgewogen. Deze afweging is afhankelijk van de confrontatie met de woningbehoefte (prognose), de noodzaak in relatie tot de binnenstedelijke ontwikkelmogelijkheden en de gemeentelijke woningbouwplanning.

In de stuurgroep Wonen West van 10 november 2017 is de ontwikkeling van Fijnaart-West als uitbreidingslocatie aan de orde gekomen en besloten dat op grond van de autonome woningbehoefte van de gemeente Moerdijk het gebied ontwikkeld zou kunnen worden. De 120 contingenten voor dit project zijn daarmee gealloceerd en in regionaal verband afgestemd.

#### Trede 2

Inzake trede 2 blijkt dat er in het woningmarktgebied onvoldoende locaties binnen bestaand stedelijk gebied liggen om te voorzien in de regionale behoefte. Aangetoond is dat er uitleglocaties nodig zijn. De exacte hoeveelheid hangt af van de complete inventarisatie van alle locaties in het woningmarktgebied. Er is in elk geval ruimte voor tenminste 215 woningen. Na afronding van de inventarisatie kunnen dat er mogelijk meer worden. Uit het voorgaande blijkt dat er voldoende ruimte is voor de 120 woningen waarin dit plan voorziet.

## Trede 3

Inzake trede drie blijkt dat de locatie multimodaal is ontsloten, zowel met de auto, het openbaar vervoer en de fiets zijn omliggende steden en dorpen bereikbaar. Gelet op het voorgaande wordt de voorliggende ontwikkeling passend geacht binnen de kaders van de ladder voor duurzame verstedelijking. De laddertechnische haalbaarheid is echter wel sterk afhankelijk van de regionale plancapaciteit. Als de omliggende gemeenten in vergelijkbare woonmilieus nieuwe plannen opvoeren neemt de capaciteit voor Fijnaart-West af. Vanuit dat perspectief is er het eerder vermelde subregionaal overleg opgestart en in dat kader voor Fijnaart-West de verlangde capaciteit afgewogen en akkoord bevonden.

## <span id="page-19-0"></span>**4.2 Provinciaal beleid**

## *Structuurvisie Ruimtelijke Ordening*

Op 1 januari 2011 is de provinciale Structuurvisie Ruimtelijke Ordening (PSRO) in werking getreden. De Structuurvisie RO van de provincie Noord-Brabant geeft de hoofdlijnen voor het provinciaal ruimtelijk beleid tot 2025 (met een doorkijk naar 2040). Sinds de vaststelling van de Structuurvisie RO in 2010 zijn diverse besluiten genomen die een verandering brengen in de provinciale rol en sturing, of van provinciaal beleid. Dit vormde een belangrijke aanleiding voor de provincie om haar ruimtelijk beleid te actualiseren. Omdat de provinciale Structuurvisie Ruimtelijke Ordening nog vrij recent is, en de visie en sturingsfilosofie voor het overgrote deel nog actueel zijn, is besloten om slechts op bepaalde onderdelen bij te sturen. Zodoende is gekozen voor een partiële herziening van de Structuurvisie RO. Deze partiële herziening 2014 is op 7 februari door Provinciale Staten vastgesteld en op 19 maart 2014 in werking getreden.

*Afbeelding 4.1: uitsnede partiële herziening structurenkaart Structuurvisie ruimtelijke ordening provincie Noord-Brabant (2014)*

Het buitengebied van Fijnaart, waarbinnen voorliggend plangebied is gelegen, is op de Structurenkaart aangeduid als 'Accentgebied agrarische ontwikkeling. Het plan voorziet echter niet in agrarische ontwikkeling, waarmee dit aspect geen invloed heeft op het plangebied. Daarentegen is het plangebied eveneens aangeduid als 'Zoekgebied verstedelijking'. De aanduiding 'Zoekgebied verstedelijking' geeft aan dat het transformeren van buitengebied naar stedelijk gebied (wonen, werken, voorzieningen, stedelijk groen) afweegbaar is als dat nodig is om in de stedelijke ruimtebehoefte te voorzien. Zoals blijkt uit de ladderonderbouwing is er in Fijnaart behoefte aan nieuwe woningen. Zodoende sluit het voorliggende bestemmingsplan aan bij de beleidsdoelstelling van de provincie en faciliteert de bouw van maximaal 120 grondgebonden woningen, waarmee wordt voorzien in de behoefte naar woningen. Zodoende draagt het voorliggende bestemmingsplan bij aan het bereiken van de doelstellingen van de structuurvisie.

## *Verordening Ruimte 2014*

Provinciale Staten hebben op 7 februari 2014 de Verordening Ruimte 2014 vastgesteld en op 19 maart 2014 is deze in werking getreden. De onderwerpen die in de Verordening staan, komen uit de provinciale structuurvisie. De Verordening stelt de belangen die in de structuurvisie zijn genoemd veilig. De regels die in de Verordening staan moeten gemeenten in acht nemen bij het opstellen van ruimtelijke instrumenten. Daarnaast regelt de Verordening de organisatie van het regionaal ruimtelijk overleg waarin afspraken worden gemaakt over woningbouw, bedrijventerreinen en kantorenlocaties. De Verordening kent ook een aantal regels dat de burger bindt. Deze hebben betrekking op de ontwikkeling van intensieve veehouderij in de zogenaamde extensiveringsgebieden, verwevingsgebieden, landbouwontwikkelingsgebieden en in het bijzonder op de intensieve geiten- en schapenhouderijen.

Belangrijke onderwerpen in de Verordening zijn:

- 1. Stedelijke ontwikkelingen
- 2. Cultuurhistorie
- 3. Agrarische ontwikkeling en windturbines
- 4. Water
- 5. Natuur en landschap

Op grond van de verordening is de betreffende locatie aangeduid als 'Zoekgebied voor stedelijke ontwikkeling'. Dit betekent dat het transformeren van buitengebied naar stedelijk gebied afweegbaar is als dat nodig is om in de stedelijke ruimtebehoefte te voorzien.

In het vervolg van deze paragraaf wordt – voor zover relevant – ingegaan op de afzonderlijke artikelen van de Verordening Ruimte.

Op grond van artikel 8.1 van de Verordening Ruimte dient in de toelichting van een bestemmingsplan een verantwoording te worden opgenomen over de wijze waarop:

- 1. de stedelijke ontwikkeling aansluit bij bestaand stedelijk gebied of plaatsvindt in een nieuw cluster van stedelijke bebouwing;
- 2. bij de stedenbouwkundige en landschappelijke inrichting rekening wordt gehouden met de aanwezige ruimtelijke kwaliteiten en structuren in het gebied zelf en in de naaste omgeving, waaronder mede begrepen de ontwikkeling van een groene geleding ten behoeve van ecologische en landschappelijke verbindingen, door deze in de planontwikkeling te betrekken.

De voorliggende ontwikkeling voorziet zowel in een nieuw cluster van stedelijke bebouwing als dat het aansluit bij het bestaand stedelijk gebied. Het plangebied sluit aan op de westzijde van

17

de kern Fijnaart, waardoor de bebouwing zich voegt bij de reeds bestaande bebouwing van de kern. Het stedenbouwkundig plan houdt rekening met de aanwezige ruimtelijke kwaliteiten doordat het zich op subtiele wijze inpast in omliggende stedenbouwkundige structuren. Een belangrijke kwaliteit is het aanwezige groen en water, dit wordt gecontinueerd in onderhavig plan. Er worden openbaar toegankelijke groene zones voorzien aan de oostzijde van het plangebied grenzend aan het water. Voorts worden de aanwezige groenstructuren, voor zover mogelijk, behouden. Gezien het voorgaande is de voorgestane ontwikkeling in lijn met artikel 8.1 van de Verordening ruimte 2014.

## *Kwaliteitsverbetering*

De Verordening ruimte (artikel 3.2) bepaalt dat de beoogde ontwikkeling gepaard moet gaan met een fysieke verbetering van de aanwezige of potentiële kwaliteiten van bodem, water, natuur, landschap, cultuurhistorie of van de extensieve recreatieve mogelijkheden van het gebied of de omgeving. Middels dit plan wordt een significante financiële bijdrage geleverd aan de kwaliteitsverbetering van het landschap in de gemeente Moerdijk. Naast deze afdracht en dus kwaliteitsverbetering elders binnen de gemeente Moerdijk, waarbij de hoogte van het bedrag voldoende is voor de gestelde kwaliteitverbetering in de provinciale Verordening ruimte, wordt binnen het plan zelf ook bijzonder veel groen gerealiseerd. Voor de omlijsting van het plangebied en de natuurlijke afronding en inrichting zijn de gebiedskenmerken en landschappelijke kernkwaliteiten van Grote Polders (Landschapskwaliteitsplan 2016), leidend.

Richtlijnen voor het landschap zijn:

- Open houden van de polders;
- Versterken van de dijkstructuren door behoud / plaatselijke nieuw aanplant van lanen;
- Behoud van de geometrische inrichting en de hiërarchische opbouw (oriëntatie altijd op de hoofdweg) bij de opwaspolders;
- Behoud, herstel en versterking van de natuurlijke krekenstructuren;
	- o Door versterking van de begeleidende beplantingsvormen (bomen, struiken en ruigte) en rietoevers;
	- o Rechtgetrokken krekenstructuren, die op luchtbeelden of historische kaarten nog te herleiden zijn, herstellen;
- Recreatieve dooradering.

Elementen voor de landschappelijke inpassing zijn:

- Boomrijen met en zonder ondergroei;
- Windsingels;
- Boomgaard, solitaire bomen en boomgroepen;
- Knotbomen;
- Bij aanwezigheid van kreken: rietoevers, griendbosjes en ruigte.

De ontwikkeling kent een hiërarchische stedenbouwkundige opbouw en begrenzing, die ondergeschikt is aan de structuur van de polder, het huidige landschap. In de groenstructuur van de wijk vinden we dit terug in de laanstructuren. Hierbij wordt gekozen voor soorten die verwijzen naar de voor deze polders kenmerkende boomgaarden. De landschapszijde, onderdeel van de investering in de landschappelijke kwaliteit, krijgt een natuurlijke inrichting met solitaire inheemse bomen (Wilg, Iep en Es) in bloemrijk grasland. De ontwikkeling van de natuurwaarden is prioritair. Ten tweede speelt water en het beheer ervan een cruciale rol in Fijnaart. Samen met het waterschap is de afgelopen jaren geïnvesteerd in ruime waterbergingsgebieden die de kern van Fijnaart behoeden van extreme wateroverlast. Als onderdeel van deze ontwikkeling worden deze voorzieningen uitgebreid, natuurvriendelijker ingericht en aangesloten op de polderstructuren. De

ontwikkeling versterkt hiermee de landschappelijke en vooral de natuurlijke kwaliteiten en potenties. De watergang in het zuidwesten van het plangebied wordt opgewaardeerd tot hoofdwatergang.

Ter aanvulling spelen ook de groenstructuren binnen de wijk hierop in. Er is bewust gekozen voor een ruime opzet van de wijk en substantiële openbare groenzones. Deze zones zijn ook onderdeel van de wijk en tevens bedoeld voor spel en ontmoeting. Hoewel ze geen primair onderdeel zijn van de kwaliteitsverbetering, worden met deze groen-blauwe dooradering evenwel belangrijke verbindingen voor flora en fauna gerealiseerd.

Om de landschappelijke inpassing te borgen is de bestemming 'Natuur' opgenomen in het bestemmingsplan. De bouwmogelijkheden zijn daar beperkt. Hiermee is de landschappelijke kwaliteit van het plan gewaarborgd. Het 'binnenstedelijke' groen heeft de bestemming ' Groen' gekregen. De binnenstedelijke groene verbindingszones zijn niet onderscheidend bestemd. In afbeelding 4.2 is het landschapsconcept weergegeven.

*Afbeelding 4.2: Landschapsconcept Fijnaart-West*

## <span id="page-23-0"></span>**4.3 Gemeentelijk beleid**

## *Structuurvisie "Moerdijk 2030"*

De structuurvisie "Moerdijk 2030", vastgesteld door de gemeenteraad op 9 juni 2011, is een integrale visie die inspeelt op de ontwikkeling van de beide werelden van Moerdijk: het grootschalige (inter-)nationale Moerdijk enerzijds en het ruime, rustige, agrarische Moerdijk met een veel kleinschaliger karakter anderzijds. De visie beoogt ook deze twee werelden samen te brengen zodat ze elkaar kunnen aanvullen en versterken.

Eén van de opgaven voor Moerdijk is de realisatie van extra woningen. Er wordt gebouwd voor de 'eigen bevolking' op het moment dat daar behoefte aan is, waarbij uitgegaan wordt van een migratiesaldo nul. Ook op grond van provinciaal beleid (provinciale structuurvisie) is in beginsel in alle kernen ruimte voor de bouw van extra woningen om de eigen bevolking te huisvesten. Het voorliggende bestemmingsplan faciliteert de ontwikkeling van 120 grondgebonden woningen waarmee onder andere wordt voorzien in extra woningen om de eigen bevolking te huisvesten. Het plangebied is op de structuurvisie kaart "Moerdijk 2030" aangewezen als 'zoekrichting uitbreiding wonen, stap 2'. De gemeente zet hier in op uitbreiding van woningbouw naar behoefte in noordwestelijke richting van de kern Fijnaart. Zodoende sluit het voorliggende bestemmingsplan aan bij de uitgangspunten van de gemeentelijke structuurvisie.

*Afbeelding 4.3.: uitsnede kaart structuurvisie "Moerdijk 2030"*

#### *Visie buitengebied*

Op 14 juli 2016 is de Visie buitengebied samen met de deelvisies landschapskwaliteitplan en visie bebouwingsconcentraties vastgesteld door de gemeenteraad van Moerdijk. Het versterken en behouden van de kwaliteit van het buitengebied staat in de nieuwe visie centraal. De gemeente schakelt met deze visie naar een 'ja, mits' houding ten opzichte van nieuwe initiatieven. Binnen

het 'dynamische afwegingskader' worden kansen geboden voor initiatiefnemers om te ontwikkelen en een bijdrage te leveren aan de kwaliteiten van het landschap.

De visie buitengebied vormt enerzijds de basis voor het te actualiseren bestemmingsplan buitengebied, dat in de maak is. Anderzijds vormt het een beleidskader dat wordt gebruikt bij de beoordeling van ruimtelijke initiatieven die niet passen binnen het bestemmingsplan. In principe is geen enkele functie ongewenst in het buitengebied, wel staat behoud van de kwaliteiten van het buitengebied voorop.

De visie bevat twee deelvisies: het 'landschapskwaliteitsplan' en een deelvisie 'bebouwingsconcentraties'. Het landschapskwaliteitsplan typeert enkele landschappelijke deelgebieden in de gemeente en biedt een handvat voor initiatiefnemers om de kwaliteitsverbetering vorm te geven. De deelvisie bebouwingsconcentraties geeft aan waar mogelijke ontwikkelingsruimte aanwezig is in het buitengebied.

In deze visie wordt aangegeven dat nieuwe burgerwoningen in principe zijn uitgesloten. Met als uitzondering buitenplaatsen die voldoen aan het ruimtelijk afwegingskader. Dit afwegingskader gaat in op de zonering van prioritaire functies, de zonering dynamiek-luwte-rust, het behoud van de balans, de bijdragen aan de kwaliteit van het landschap, de invloed op de kwaliteit van de leefomgeving.

Voorgenomen ontwikkeling voorziet in een uitbreiding van de bebouwde kom. Hierdoor behoort het plangebied in de toekomst niet meer door het buitengebied waardoor de visie buitengebied niet meer relevant wordt geacht voor dit bestemmingsplan.

De gemeente Moerdijk wordt met een aantal ingrijpende ontwikkelingen geconfronteerd, zoals vergrijzing, ontgroening, de globalisering van de toeristisch-recreatieve en agrarische sector, schaalvergroting in de omgeving waarin de gemeente opereert en niet in de laatste plaats de voortgaande decentralisatie van rijksoverheidstaken. Deze en andere ontwikkelingen stellen de gemeente op korte en (middel)lange termijn voor grote opgaven. De uitvoering van de visie en het beleid rondom die opgaven wordt voor de periode van 2009 - 2030 op robuuste wijze ingezet. Dit doet de gemeente door in een visie op de (middel) lange termijn - op strategisch niveaurichting te geven aan de ontwikkelingen in de samenleving en aan de eigen positie in de regio.

De strategische visie voor de gemeente Moerdijk heeft tot doel te komen tot een:

- 1. ontwikkelingsrichting voor de lange termijn;
- 2. kapstok en referentiekader voor integraal afgestemd gemeentelijk beleid;
- 3. duidelijke missie die kan worden uitgedragen naar buurgemeenten, provincie en rijk.

De strategische visie maakt het mogelijk om op langere termijn een consistent beleid te voeren, en nieuwe ontwikkelingen snel te combineren met al ingeslagen richtingen, waarmee de gemeente Moerdijk een integraal beleid kan voeren en beter kan anticiperen op veranderingen in de maatschappij, wet of wensen.

#### *Missie:*

*"Moerdijk is in 2030 een gemeente die, gelegen op de as Rotterdam-Antwerpen én als hoogwaardig logistiek centrum van West-Brabant, voor al haar inwoners een leefbare woonomgeving biedt met werkgelegenheid in de nabijheid. Een gemeente met rust, ruimte, recreatie en toeristische mogelijkheden in het westelijke deel en dynamiek, bedrijvigheid en* 

*bovenlokale voorzieningen, geconcentreerd in de kern Zevenbergen en het haven- en industrieterrein Moerdijk in het oostelijke deel van de gemeente. Een gemeente waarin de kernen hun eigenheid bewaard hebben, maar ook duidelijk één gemeente vormen. Een gemeente met een sociaal gezicht, waar zorg en basisvoorzieningen dichtbij zijn en de menselijke maat geldt. Een gemeente die op een bewonersgerichte, innovatieve, efficiënte en effectieve wijze wordt bestuurd."*

De missie geeft de strategische visie drie dimensies als uitgangspunt voor de discussie rond de verschillende thema's: samenleving, leefmilieu en economie. Dit wordt ook wel het 'Triple P' mechanisme genoemd (people, planet, profit) of de Telos-Driehoek. Het idee achter de 'TripleP' gedachte is dat het optimaliseren van de economische kracht, de (lokale) leefomgeving en de sociaalmaatschappelijke kant op termijn leidt tot een duurzame gemeente.

Vanuit deze gedachte is het gemeentelijke beleid gebundeld en zijn er drie paraplunota's opgesteld.

## *Paraplunota's Maatschappij, Economisch klimaat en Leefomgeving*

De paraplunota's zijn bedoeld als kapstok voor alle gemeentelijke beleidsnotities. Ze zorgen ervoor dat er meer samenhang tussen beleid is en er minder beleidsplannen in algemene zin gemaakt worden. De gemeentelijke ambities en doelen staan centraal in de paraplunota's. Hieraan kan alle beleid en uitvoering verbonden worden. De uitvoeringsstrategie benoemt de hoofdrichting die wordt ingezet om de doelstellingen te realiseren.

Met de paraplunota's zet Moerdijk nadrukkelijk in op een toekomst in het teken van duurzaamheid. De gemeente wil de mens centraal plaatsen als onderdeel van de samenleving. De samenleving is een samenspel van aspecten die de mens zelf betreffen, de leefomgeving en bedrijvigheid. Moerdijk kiest daarom voor de 'definitie' die betrekking heeft op de 'duurzame samenleving' die uiteen valt in drie pijlers Maatschappij (people), Leefomgeving (planet) en Economisch-Klimaat (profit).

- Paraplunota 'Maatschappij' richt zich op mensen en de omgeving waarin zij met elkaar samenleven. De manier waarop mensen met elkaar samenleven wordt beïnvloedt door de omgeving en andersom;
- Paraplunota 'Leefomgeving' richt zich op de fysieke leefomgeving en onderscheidt daarin de elementen bodem, water, lucht, grondstoffen, natuur en de samenhang daartussen;
- Paraplunota 'Economisch Klimaat' richt zich op economie en bedrijvigheid. Economisch Klimaat is het 'klimaat' waarbinnen economische ontwikkeling plaatsvindt.

#### *Maatschappij*

In de Paraplunota Maatschappij 2014-2030 zijn de ambities uitgewerkt om te bouwen aan een duurzame samenleving. Deze paraplunota kent vijf thema's, te weten wonen, gezondheid, woonomgeving, sociale structuur en ondersteuning. Elke thema heeft een eigen ambitie, die is uitgewerkt in doelen en een uitvoeringsstrategie.

Het streven van de gemeente ten aanzien van wonen is: iedere woning levensloopbestendig, duurzaam en veilig. Door vergrijzing neemt het aantal ouderen toe en door veranderingen in de

zorg zullen mensen langer thuis blijven wonen. Het is van belang om de bestaande woningvoorraad hierop aan te passen. De belangrijkste speerpunten van dit beleid zijn:

- Inwoners nemen de verantwoordelijkheid voor de eigen woonsituatie: mensen vragen zich op tijd af wat er voor nodig is om in de eigen woning te kunnen blijven wonen, ook als men straks ouder is. Ze letten op welke manier bespaard kan worden op de energiekosten en/of aanpassingen nodig zijn om bijvoorbeeld inbraken te voorkomen.
- Zorgen voor keuzevrijheid of zo mogelijk maatwerk: inwoners krijgen zoveel mogelijk de kans om in hun woonbehoefte te voorzien. Niet alleen door het projectmatig bouwen, ook maatwerk is nodig. Zo hebben mensen iets te kiezen en zo kan de gemeente voorzien in de woonwensen die passen bij verschillende levensfasen. Betaalbaarheid van woningen is hierbij belangrijk.
- Passende huisvesting voor inwoners die aangewezen zijn op sociale huurwoningen. Met daarbij ook aandacht voor mensen die niet meer terecht kunnen in een sociale huurwoning maar ook niet in staat zijn een woning te kopen. Daarnaast is het van belang voldoende woonruimte beschikbaar te maken voor starters, senioren, mensen met een beperking en arbeidsmigranten.
- Kwaliteit van de bestaande woningvoorraad: bestaande woningen zo kunnen verbouwen dat mensen in hun huis kunnen blijven wonen. Dit ondanks veranderende levensomstandigheden door bijvoorbeeld ouderdom, ziekte, handicap of bij vermindering van het inkomen. Ook moet er aandacht zijn voor duurzaamheid van de bestaande woningen, voor een schoon milieu, besparing op energiekosten en verbetering van het wooncomfort. Via terugdringing van woninginbraken wordt gewerkt aan verbetering van de veiligheid van woningen.

Het uitgangspunt voor het gemeentelijke reguliere woningbouwprogramma vormt de provinciale bevolkings- en woningbehoefteprognose, gebaseerd op demografische ontwikkelingen en trends. Daarnaast mag de gemeente Moerdijk nog 1.075 woningen bovenop het reguliere woningbouwprogramma bouwen. Deze extra woningen vloeien voort uit de compensatieregeling voor huisvesting werknemers industrieterrein Moerdijk en de bestuursovereenkomst Realisatie Gebiedsontwikkeling Moerdijk (MoerdijkMeerMogelijk). Op basis daarvan heeft de gemeente een woningbouwcapaciteit van 2.250 woningen voor de periode tot 2025.

Het voorliggende bestemmingsplan voorziet in de bouw van 120 grondgebonden woningen en voorziet door de uitgifte van kavels in het zorgen voor keuzevrijheid en maatwerk, waardoor inwoners de kans krijgen om in hun woonbehoefte te voorzien. Het plan is zodoende in lijn met het aspect 'Maatschappij' van de paraplunota.

## *Parkeren*

Voor het gemeentelijk grondgebied van Moerdijk is in 2015 nieuw parkeerbeleid opgesteld, dat aansluit bij de ambities en doelstellingen van de strategische visie Moerdijk 2030. Dit parkeerbeleid maakt onderdeel uit van de paraplunota 'Maatschappij'. Doel van dit beleidsplan is een beleidsplan op hoofdlijnen, inclusief een globaal maatregelenpakket en acties voor de komende jaren (2015-2018).

Onderdeel van het gemeentelijk parkeerbeleid is de Nota Parkeernomen. Deze is opgesteld als uitwerking van het geactualiseerde parkeerbeleid van de gemeente. De nota beoogt het vastleggen van de Moerdijkse parkeernormen en het bepalen van een transparant en eenduidig toepassingskader.

Bij het formuleren van de parkeernormen is het belangrijk dat deze recht doen aan de plaatselijke situatie. Dit betekent dat binnen de gemeente Moerdijk verschillende parkeernormen voor dezelfde functie kunnen gelden, afhankelijk van de locatie van de functie. Als basis voor de parkeernormen gelden de in 2010 vastgestelde parkeernormen. In de praktijk werken deze goed en sluiten ze aan bij de praktijk.

Daarbij is het beleidsuitgangspunt dat zoveel mogelijk parkeerplaatsen op eigen terrein (binnen plangrenzen) worden gerealiseerd. Om dubbelgebruik te stimuleren dienen parkeerplaatsen bij maatschappelijke en commerciële voorzieningen zoveel mogelijk openbaar toegankelijk te zijn voor openbaar gebruik. In paragraaf 5.3.2 van deze toelichting wordt ingegaan op het te realiseren aantal parkeerplaatsen.

## *Economisch klimaat*

In de Paraplunota Economisch Klimaat zijn de ambities voor economie en bedrijvigheid uitgewerkt, met een doorkijk naar 2030. De pijler 'Economisch Klimaat" richt zich op economie en bedrijvigheid. Economisch Klimaat is het 'klimaat' waarbinnen economische ontwikkeling plaatsvindt. Het bedrijfsleven staat aan de lat om economische groei (toegevoegde waarde, werkgelegenheid) te realiseren, de overheid/gemeente creëert hiervoor de randvoorwaarden. Zowel een goed ondernemingsklimaat als een goed woonleefklimaat zijn belangrijk voor een gezond economisch klimaat. Ondernemingsklimaat, vanwege de vestigingsmogelijkheden voor een bedrijf, woonleefklimaat, omdat werknemers simpelweg prettig willen wonen, met de daarbij behorende voorzieningen.

De nota stelt dat naast de midden- en kleinbedrijven die op het grote Zeehaven- en Industrieterrein Moerdijk zijn gevestigd, ook deze bedrijven elders in de gemeente belangrijk zijn voor het versterken van de Moerdijkse positie. In het algemeen ligt innovatiekracht (juist) bij het midden- en kleinbedrijf en innovatiekracht is nodig om de concurrentiepositie te versterken en bij te dragen aan de regionaal genoemde speerpuntsectoren, waaronder Biobased economy.

## *Leefomgeving*

De Paraplunota Leefomgeving richt zich op de fysieke leefomgeving en onderscheidt daarin de elementen ondergrond, water, lucht, grondstoffen, natuur en de samenhang daartussen. Verder gaat het in deze nota over de inrichting en het beheer van de openbare ruimte en het effectief ruimtegebruik, waarvoor de basis is gelegd in de Structuurvisie Moerdijk 2030. Met de Paraplunota Leefomgeving, waarin het beleid dat betrekking heeft op de leefomgeving wordt gebundeld, loopt de gemeente vooruit op de invoering van de Omgevingswet. De nota geeft aan dat Moerdijk uitdrukkelijk inzet op een toekomst die in het teken staat van duurzaamheid. Duurzaamheid is een nieuwe manier van denken waarbij een balans gezocht wordt tussen de pijlers maatschappij, leefomgeving en economisch klimaat. Er is voor gekozen om al het gemeentelijk beleid tegen het licht te houden en te koppelen aan één van deze pijlers en om dit doel te bereiken zijn de drie paraplunota's opgesteld.

Hoofdstuk 4 gaat specifiek over het onderwerp 'lucht'. Hoofddoelen zijn dat de luchtkwaliteit minimaal aan de Europese normen voldoet, er 40% minder CO2-uitstoot is en een substantiële vermindering van het aantal geur- en geluidgehinderden in 2030. Zoals blijkt uit paragraaf 5.8 is de voorliggende ontwikkeling aan te merken als een ontwikkeling die niet in betekende mate bijdraagt aan de verslechtering van de luchtkwaliteit. Ten aanzien van het aspect 'geluid' streeft de gemeente Moerdijk naar een afname van het aantal geluidgehinderden. Zoals blijkt uit paragraaf 5.7 vormt het aspect geluid geen belemmering voor onderhavig plan.

24

## *Water*

Het Waterplan Moerdijk 2009-2015 is in november 2008 door de gemeenteraad van Moerdijk vastgesteld. Dit plan maakt onderdeel uit van de paraplunota Leefomgeving. Het plan beschrijft de gezamenlijke visie van de gemeente en het Waterschap Brabantse Delta. Deze visie betreft een robuust watersysteem van voldoende kwaliteit en veiligheid dat aansluit bij de natuurlijke omstandigheden op en om het Moerdijkse grondgebied en dat nu en in de toekomst voldoet aan de wettelijke verplichtingen en beleidsregels. Verdeeld over meerdere thema's is de visie in het waterplan uitgewerkt. Belangrijke uitgangspunten daarbij zijn dat: water geen gevaar oplevert, het watersysteem geschikt is voor de functies die het moet vervullen, alle elementen van het watersysteem in samenhang worden beschouwd, water een grotere rol krijgt in ruimtelijke ontwikkelingen en iedereen zijn steentje bijdraagt.

#### <span id="page-28-0"></span>**4.4 Conclusie**

De beoogde realisatie van de 120 grondgebonden woningen in het plan Fijnaart-West past binnen het nationaal, provinciaal en gemeentelijk beleid. Nationaal wordt aangesloten bij de Structuurvisie Infrastructuur en Ruimte en het Barro. Op provinciaal niveau wordt aangesloten bij de structuurvisie en de verordening. Gemeentelijk sluit de ontwikkeling aan bij de visie uit de gemeentelijke structuurvisie, de gebiedsplannen voor de kernen en de paraplunota's Maatschappij en Economisch klimaat. Ten aanzien van de paraplunota Leefomgeving geldt dat aan alle aspecten kan worden voldaan. Uit het voorgaande kan worden geconcludeerd dat de beoogde ontwikkeling passend wordt geacht binnen het ruimtelijk beleid van het Rijk, de provincie Noord-Brabant en de gemeente Moerdijk.

# **5 Milieuonderzoek**

## <span id="page-30-0"></span>**5.1 Algemeen**

In dit hoofdstuk worden de ruimtelijke (on)mogelijkheden inzichtelijk gemaakt. Waar nodig dient een vertaling plaats te vinden naar de juridische regeling. Het uitgangspunt hierbij is dat de juridische regeling zowel de ruimtelijke kwaliteit als de milieukwaliteit voldoende moet borgen.

## <span id="page-30-1"></span>**5.2 M.e.r. beoordeling**

## **5.2.1 Kader**

Op grond van hoofdstuk 7 van de Wet milieubeheer en het Besluit milieueffectrapportage (Besluit m.e.r.) is het noodzakelijk om ten behoeve van een bestemmingsplan dat kaderstellend is voor projecten met grote milieugevolgen, een plan-m.e.r. op te stellen. Onderdeel D van de bijlage Besluit m.e.r. geeft de omvang van dergelijke projecten weer. Hierbij geldt sinds de aanpassing van het Besluit m.e.r. per 1 april 2011 de omvang als richtwaarde en niet als absolute drempelwaarde. Daarom is altijd een toets noodzakelijk om na te gaan of sprake is van een project met grote milieugevolgen. Deze toets dient plaats te vinden aan de hand van de criteria van Bijlage III, van de EU-richtlijn m.e.r. De hoofdcriteria waaraan moet worden getoetst zijn: kenmerken van de projecten, plaats van de projecten en kenmerken van het potentiële effect. Het mag duidelijk zijn dat wanneer een project ruim beneden de omvang uit de bijlage van het Besluit m.e.r. blijft, deze beoordeling beknopt kan zijn.

#### **5.2.2 Afweging en conclusie**

De voorgenomen ontwikkeling is opgenomen in eerste kolom van de zogenaamde D-lijst van het Besluit milieueffectrapportage. De bouw van de 120 woningen kan worden aangemerkt als een stedelijk ontwikkelingsproject, maar blijft ruim onder de drempelwaarde van 2.000 woningen. Dit neemt niet weg dat in dit geval een vormvrije m.e.r.-beoordeling dient plaats te vinden. Dit dient plaats te vinden aan de hand van drie criteria:

- Kenmerken van het project;
- Plaats van het project;
- Kenmerken van het potentiële effect.

In het kader van de voorliggende ontwikkeling zijn verderop in dit hoofdstuk diverse milieuaspecten zorgvuldig afgewogen. Per aspect is bepaald of de ontwikkeling gevolgen heeft voor de (milieu)aspecten bedrijven‐ en milieuzonering, geluid, luchtkwaliteit, externe veiligheid, bodemgeschiktheid, flora‐ en fauna, water, archeologie, cultuurhistorie, verkeer en parkeren. Uit de afweging is gebleken dat de effecten niet van dien aard zijn dat een m.e.r.‐beoordeling aan de orde is. Op grond van het voorgaande zijn belangrijke nadelige milieueffecten uitgesloten, waardoor het uitvoeren van een m.e.r.‐beoordeling of MER niet zinvol wordt geacht. Het bevoegd gezag, in casu de gemeente Moerdijk, moet op een zo vroeg mogelijk moment een formeel besluit nemen over het al dan niet uitvoeren van een m.e.r.-beoordeling of MER. Dit kan bijvoorbeeld gelijktijdig aan het vaststellen / vrijgeven van het ontwerpbestemmingsplan "Fijnaart – West".

## <span id="page-31-0"></span>**5.3 Verkeer en infrastructuur**

#### **5.3.1 Verkeer**

Om inzicht te bieden in de mate van verkeerstoename als gevolg van de ontwikkeling die met dit bestemmingsplan wordt gefaciliteerd, moet de verkeersaantrekkende werking worden bepaald. Daarvoor is gebruik gemaakt van de CROW-publicatie 317 'Kencijfers parkeren en verkeersgeneratie'.

Voor het berekenen van de verkeersgeneratie wordt uitgegaan van een gemiddelde weekdag. Het voorliggende bestemmingsplan voorziet in maximaal 120 grondgebonden woningen. Omdat de bouwplannen nog onvoldoende zijn uitgekristalliseerd, wordt uitgegaan van rijwoningen in de koopsector (worst-case). Op grond van de CROW-richtlijnen leidt de totale ontwikkeling daarmee tot maximaal 120 x 7,4 = 888 extra motorvoertuigbewegingen op een gemiddelde weekdag (hierna: mvt/etm). Het verkeer wordt in de toekomstige situatie afgewikkeld via twee punten op de Westkreekweg óf richting de Prinses Margrietstraat de kern in, óf richting de Parallelweg naar de Rijksweg dan wel de kern in. Als uitgangspunt wordt gehanteerd dat de aanvullende verkeersbewegingen in gelijke mate (50%, 444 mvt/etm) van/naar de Parallelweg gaan en van/naar de Prinses Margrietstraat. Als uitgangspunt wordt voorts gehanteerd dat het aandeel Fijnaart-West dat via de Parallelweg de kern zal aandoen en vice versa, verwaarloosbaar zal zijn, omdat de aansluiting op de Margrietstraat hiertoe overwegend de kortste route zal zijn.

## *Westkreekweg*

De Westkreekweg is thans geclassificeerd als erftoegangsweg type 2 (max. 2.000 mvt/etm), al is deze aangelegd met een profiel dat zonder fysieke aanpassingen hogere intensiteiten aankan (tot maximaal een ETW type I+, max. 6.000 mvt/etm). De in 2016 gemeten intensiteit bedroeg 1.047 mvt/etm. Na de komst van de nieuwe wijk is het zinvol om de straat verkeerskundig te beschouwen in twee delen; het gedeelte vanaf de Parallelweg tot aan de toegang van Fijnaart-West en het gedeelte vanaf Fijnaart-West tot aan de Prinses Margrietstraat.

Wat betreft het gedeelte van/naar de Parallelweg zal in het maatgevende jaar 2028, met een autonome groei van 1,0% per jaar èn een bijdrage van 50% vanuit Fijnaart-West, de grens van de 2.000 niet worden overschreden. Op het moment dat dat gebeurt kan de wegklasse van dit deel van de Westkreekweg met louter een administratieve handeling worden gewijzigd naar een erftoegangsweg type 1 (max. 4.000 mvt/etm).

Uitgaande van een autonome groei van 1,0% per jaar én een bijdrage van 50% vanuit Fijnaart-West zal in het maatgevende jaar 2028 het deel van de Westkreekweg richting de Prinses Margrietstraat nog steeds onder de 2.000 mvt/etm blijven.

#### *Parallelweg*

De Parallelweg is thans uitgevoerd als erftoegangsweg met vrijliggende fietspaden (ETW type 1+, max. 6.000 mvt/etm). De in 2016 gemeten intensiteit bedroeg 5.418 mvt/etm. Met de komst van Fijnaart-West, zal de verkeersintensiteit op deze weg naar verwachting de maximale norm overschrijden. In het maatgevende jaar 2028 is de prognose dat het aantal van 6.591 mvt/etm wordt bereikt (met 50% bijdrage vanuit Fijnaart-West). Teneinde dit op te lossen zal de weg moeten worden omgezet tot gebiedsontsluitingsweg (GOW type II, max. 10.000 mvt/etm). Deze ingreep vereist alleen een aanpassing van de wegmarkering en bebording ter plekke, dus is met relatief geringe financiële middelen uit te voeren. Aangezien de weg gedurende de planperiode ook beheerstechnisch aan herstructurering toe is, zal deze omzetting daarbij worden meegenomen.

## *Prinses Margrietstraat*

De Prinses Margrietstraat is geclassificeerd als erftoegangsweg type 2 (max. 2.000 mvt/etm). Voor de komst van de Westkreekweg is het eerste deel van deze weg, tot aan de aansluiting met de Tennislaan, voorzien van geluidsstil asfalt, vanuit de prognose dat hier door de komst van de Westkreekweg 2.700 mvt/etm daarlangs zouden moeten kunnen rijden. Zoals uit de meting aan de Westkreekweg is gebleken (1.047 mvt/etm), is het daadwerkelijke gebruik van de weg tot op heden veel lager dan waar men eertijds van is uitgegaan. Zelfs met de autonome toename van 1,0% en de komst van Fijnaart-West, is de verwachting dat de intensiteiten in 2028 nog onder de 2.000 mvt/etm zullen blijven.

## **5.3.2 Parkeren**

Ter waarborging van voldoende parkeervoorzieningen bij nieuwe ruimtelijke ontwikkelingen wordt door de gemeente Moerdijk de parkeerbehoefte vastgesteld aan de hand van de 'Nota Parkeernormen', die onderdeel uitmaakt van het 'Parkeerbeleid Moerdijk', zoals vastgesteld op 8 oktober 2015. Op grond van de Nota Parkeernormen geldt voor de beoogde nieuwe woningen een parkeernorm van 2,0 (woning goedkoop en middelduur) tot 2,2 (woning duur) parkeerplaatsen per woning, waarvan 0,3 parkeerplaatsen voor bezoekers. Er gelden voorts specifieke uitgangspunten voor dubbelgebruik (aanwezigheidspercentages) en voor parkeerplaatsen op eigen terrein. Er is daarbij expliciet aangegeven in welke mate parkeerplaatsen op eigen terrein daadwerkelijk meetellen in de aanbodzijde.

In de regels van dit bestemmingsplan is een regeling opgenomen die afdwingt dat 'voldoende' parkeerplaatsen gerealiseerd moeten worden. Bij de aanvraag van een omgevingsvergunning wordt dan bepaald wat 'voldoende' is. Expliciet is in de regels aangegeven dat onder 'voldoende' ter plaatse van de bestemming "Woongebied" wordt verstaan dat moet worden voorzien in een aantal van twee parkeerplaatsen per woning op eigen terrein, voor zover het niet gaat om tussenwoningen.

Op deze manier is de parkeerbehoefte juridisch verankerd.

#### **5.3.3 Conclusie**

De voorgenomen ontwikkeling leidt tot een toename van het aantal verkeersbewegingen, waardoor er een knelpunt in de verkeersafwikkeling ontstaat. Door het aanpassen van de wegmarkering en bebording van de Parallelweg, wordt dit probleem volledig ondervangen. De parkeerbehoefte wordt opgelost op eigen terrein en in het toekomstige openbaar gebied. Hiertoe is een juridisch bindende regel in de regels opgenomen. Derhalve bestaan er geen belemmeringen voor dit bestemmingsplan.

## <span id="page-32-0"></span>**5.4 Bedrijven**

#### **5.4.1 Kader**

Voor het behoud en de verbetering van de kwaliteit van de woon- en leefomgeving is een juiste afstemming tussen de verschillende voorkomende functies en wonen noodzakelijk. Daarbij kan gebruik worden gemaakt van een milieuzonering die uitgaat van richtinggevende afstanden tussen hinderlijke functies (in de vorm van gevaar, geluid, geur, stof) en gevoelige functies. In de brochure 'Bedrijven en Milieuzonering' van de Vereniging van Nederlandse Gemeenten (VNG) (versie 2009) zijn deze richtafstanden opgenomen. Van deze richtafstanden kan gemotiveerd worden afgeweken.

## **5.4.2 Onderzoek**

In deze paragraaf wordt de voorliggende ontwikkeling getoetst aan de VNG-richtlijnen waarbij wordt beschreven in hoeverre een goed woon- en leefklimaat gewaarborgd kan worden. De Omgevingsdienst Midden- en West-Brabant heeft een haalbaarheidsonderzoek milieu opgesteld. De resultaten worden hieronder beknopt weergegeven, de volledige rapportage is als bijlage 2 bij de toelichting opgenomen.

Aan de Molenstraat is sprake van lintbebouwing met agrarische en overige bedrijfsactiviteiten. Aan de Oudemolensedijk bevinden zich eveneens bedrijven en aan de Parallelweg ligt een vrachtwagenparkeerplaats. Het sportpark bevindt zich aan de overzijde van de Westkreekweg. De Molenstraat, Oudemolensedijk, Parallelweg en Westkreekweg maken onderdeel uit van de hoofdinfrastructuur van Fijnaart. Bovendien ligt het plangebied binnen het invloedsgebied van de Rijksweg A59. Het gebied kan derhalve worden aangemerkt als een omgevingstype 'gemengd gebied'.

## *Aanwezige bedrijven in de omgeving van het plangebied*

De aanwezige bedrijven in de omgeving van het plangebied zijn geïnventariseerd en opgenomen in tabel 5.1. In onderhavige alinea's worden enkele bedrijven nader toegelicht.

#### *Molenstraat 133 – BIC Services b.v.*

Het bedrijf aan de Molenstraat 133 (BIC Services b.v.) heeft in het vigerend bestemmingsplan 'Buitengebied' een bestemming 'Bedrijfsdoeleinden' met een aanduiding 'vervaardigen van meel en diervoerder' en een aanduiding 'bedrijven t/m categorie 2 van de staat van bedrijfsactiviteiten'. Op 17 mei 2010 is voor het bedrijf een melding Activiteitenbesluit milieubeheer gedaan voor de activiteit 'Op- overslag granen verpakken en mengen van bloem'. Bij een periodieke bedrijfscontrole op 27 juni 2013 is geconstateerd dat de bedrijfsactiviteiten te omschrijven zijn als 'Op- en overslaan Sojabloem en het verpakken van Sojabloem vanuit silo's in papieren 25 kg zakken'. Tevens is geconstateerd dat het bedrijf aan de Molenstraat 133 (daarmee) voldoet aan de ingediende melding Activiteitenbesluit milieubeheer. Met de huidige activiteiten kan het bedrijf waarschijnlijk het beste ingeschaald worden binnen milieucategorie 3.1 met een richtafstand van 30 meter. De kortste afstand vanaf het bedrijf tot aan het plangebied bedraagt circa 145 meter. Dat betekent dat ook een eventueel hogere milieucategorie (tot en met 4.1) geen belemmering oplevert voor de planontwikkeling.

#### *Molenstraat 137-139-141*

Het braakliggend perceel op de hoek van de Molenstraat en de Appelaarsedijk (Molenstraat 137- 139-141) is in het vigerende bestemmingsplan 'Buitengebied' bestemd voor 'Detailhandelsdoeleinden' met de aanduiding 'bouwmarkt' en op een deel van het perceel de aanduiding 'verkooppunt motorbrandstoffen zonder lpg'.

Aan de Oudemolensedijk 13a is een varkenshouderij gevestigd. De VNG-publicatie Bedrijven en milieuzonering geeft voor het bedrijf voor een omgevingstype 'gemengd gebied' een richtafstand van 100 meter. Uit het milieudossier volgt dat op 16 januari 2001 een vergunning is verleend voor een vleesvarkensbedrijf met 3.600 dieren. Op 5 april 2013 is een melding gedaan voor het plaatsen van een bijproductensilo. Op het bedrijf is de Wet geurhinder en veehouderij van toepassing. Aangezien de geurcontouren die op basis van deze wet worden berekend sterk afwijken van de richtafstanden, moet voor het bedrijf ook een geurberekening worden uitgevoerd

om de daadwerkelijke milieubelasting (op het plangebied) te bepalen. Deze berekening wordt in de navolgende alinea's gedaan.

| Tabel 5.1: aanwezige bedrijven in de omgeving van het plangebied. |                                 |  |  |
|-------------------------------------------------------------------|---------------------------------|--|--|
|                                                                   | Bestemmingsplan "Fijnaart-West" |  |  |

## Geurhinder

In de navolgende alinea's wordt het aspect geurhinder nader onderzocht.

#### *Algemeen*

De Wet geurhinder en veehouderij (Wgv) beschermt geurgevoelige objecten tegen geurhinder uit dierbedrijven van veehouderijen. De Wgv vormt dan ook het toetsingskader voor dit aspect bij aanvragen van veehouderijen om een omgevingsvergunning (activiteit milieu). Deze aanvragen worden getoetst aan geurbelasting- en/of afstandsnormen. De Wgv maakt daarbij onderscheid tussen dieren met geuremissiefactoren en dieren zonder geuremissiefactoren. Voor dieren met geuremissiefactoren gelden normen voor geurbelasting en minimumafstanden voor (voormalige) bedrijfswoningen bij andere veehouderijen. Voor dieren zonder geuremissiefactoren gelden alleen minimumafstanden. Het Activiteitenbesluit milieubeheer bevat vergelijkbare bepalingen voor veehouderijen die geen omgevingsvergunning voor de activiteit milieu nodig hebben.

Daarnaast is de Wgv van belang bij de beoordeling van ruimtelijke plannen (de zogenaamde omgekeerde werking). Bij deze beoordeling moeten twee aspecten bekeken worden. Ten eerste moet gemotiveerd worden dat er niemand onevenredig in zijn belangen geschaad wordt (belang omliggende veehouderijen). Ten tweede is het in het kader van een goede ruimtelijke ordening van belang dat ter plaatse een goed woon- en leefklimaat kan worden gegarandeerd (belang geurgevoelig object).

De Wgv stelt gemeenten in staat om middels gemeentelijk geurbeleid te sturen op geuremissies afkomstig uit stallen bij veehouderijen en daarmee op de geurbelasting op de omgeving. Dit geurbeleid bestaat uit een geurverordening en een geurgebiedsvisie. De geurverordening bevat de geur- en afstandsnormen waaraan getoetst wordt in het kader van vergunningverlening. De geurgebiedsvisie bevat de onderbouwing bij deze normen en de uitgangspunten van het gemeentelijke geurbeleid. De gemeente Moerdijk heeft geen eigen geurbeleid vastgesteld. Dat betekent dat de geurnormen en -afstanden uit de Wet geurhinder en veehouderij van toepassing zijn. Het plangebied is conform de wet gelegen buiten een concentratiegebied, binnen de bebouwde kom. Ter plaatse geldt dan een geurnorm van 2,0 odour units per kubieke meter lucht en een afstandsnorm van 100 meter voor veehouderijen waar dieren zonder geuremissie worden gebouden. Buiten de bebouwde kom geldt respectievelijk een geurnorm van 8,0 odour units per kubieke meter lucht en een afstandsnorm van 50 meter.

Voor de beoordeling van het aspect geurhinder en veehouderij is een separaat onderzoek uitgevoerd. De belangrijkste bevindingen ten aanzien van het huidige plan staan hieronder weergegeven. Het onderzoek is als bijlage 1 bij het Haalbaarheidsonderzoek milieu van de Omgevingsdienst Midden- en West-Brabant opgenomen, welk rapport als bijlage 2 bij deze toelichting is opgenomen.

#### *Situatie ter plaatse van het plangebied*

In de omgeving van het plangebied liggen meerdere veehouderijen, maar deze zijn niet allemaal relevant bij de beoordeling van dit milieuaspect. De reden daarvoor is dat deze bedrijven (melkveehouderijen en een intensieve veehouderij) op voldoende afstand liggen van het plangebied. Alleen de intensieve veehouderij aan de Oudemolensedijk 13a in Fijnaart ligt op een zodanige afstand van het plangebied dat deze van invloed is op de geursituatie ter plaatse.

## *Belang veehouderij Oudemolensedijk 13a*

De belangen van de veehouderij bestaan eruit dat de huidige bedrijfsvoering onbelemmerd doorgang kan vinden en dat de ontwikkelingsmogelijkheden binnen het bouwblok in stand blijven. Voor de toetsing worden de 'emissiepunten' op de rand van het bouwblok gelegd. Deze situatie is in beeld gebracht in de geurkaart (zie afbeelding 5.1). Hieruit blijkt dat de geurcontouren van 2 en 8 odour units reeds geurgevoelige objecten zijn gelegen. Dat betekent dat het betreffende bedrijf in die situatie 'op slot' zit en de geurbelasting op het plangebied ook niet groter kan worden. De geurcontour zal dus nooit over het plangebied komen te liggen. Met zekerheid kan dus gesteld worden dat de beoogde woningbouwontwikkeling in het plangebied geen belemmeringen oplevert voor de belangen van de veehouderij.

*Afbeelding 5.1: Geurkaart belang veehouderij. NB het plangebied is inmiddels uitgebreid aan de zuidwestzijde, maar dit maakt voor de conclusie geen verschil.*

## *Woon- en leefklimaat plangebied*

De kwaliteit van het woon- en leefklimaat volgt uit de heersende geurbelasting, zowel de voorgrondbelasting als de achtergrondbelasting. Uit afbeelding 5.1 bleek al dat de voorgrondbelasting in het plangebied lager is dan 2 odour units per kubieke meter (plangebied ligt buiten deze contour). Daarmee wordt voldaan aan de waarde van 2,2 odour units per kubieke meter die als maximale voorgrondbelasting aanvaardbaar wordt geacht voor geurgevoelige objecten in de bebouwde kom. Uit afbeelding 5.2 (uitsnede uit Plan-MER herziening structuurvisie RO transitie veehouderij, provincie Noord-Brabant, d.d. 9 september 2013) blijkt voorts dat het woon- en leefklimaat op basis van de achtergrondbelasting geur ter plaatse van het plangebied als (zeer) goed te kwalificeren is.

33

*Afbeelding 5.2: Geurkaart woon- en leefklimaat.*

#### **5.4.3 Conclusie**

In en om het plangebied bevindt zich diverse bedrijvigheid. De richtafstanden van deze bedrijven reiken niet over het plangebied en vormen derhalve geen belemmering voor de planontwikkeling. Ook het aspect geurhinder en veehouderij vormt geen belemmering voor de woningbouwontwikkeling in Fijnaart - West.

#### <span id="page-37-0"></span>**5.5 Externe veiligheid**

#### **5.5.1 Kader**

Externe veiligheid richt zich op het beheersen van activiteiten die een risico voor de omgeving kunnen opleveren, zoals milieurisico's, transportrisico's en risico's die kunnen optreden bij de productie, het vervoer en de opslag van gevaarlijke stoffen in inrichtingen. Bij de (her)inrichting van een gebied bepaalt de externe veiligheidssituatie mede de ruimtelijke (on)mogelijkheden.

In het kader van het Besluit ruimtelijke ordening (Bro) gelezen in samenhang met de regels omtrent externe veiligheid moet worden onderzocht of er sprake is van aanwezigheid van risicobronnen in de nabijheid van de locatie waarop het Wro besluit betrekking heeft en dienen het plaatsgebonden risico (PR) en het groepsrisico (GR), en de eventuele toename hiervan, berekend te worden.

Het PR is de kans per jaar dat een persoon op een bepaalde plaats overlijdt als rechtstreeks gevolg van een ongeval met gevaarlijke stoffen, indien hij onafgebroken en onbeschermd op die plaats zou verblijven. Het PR wordt weergegeven met risicocontouren rondom een inrichting of langs een vervoersas. De normstelling heeft de status van een grenswaarde die niet overschreden mag worden. Voor kwetsbare objecten wordt in zowel bestaande als nieuwe situaties het niveau van 10-6 per jaar als grenswaarde gehanteerd. Nieuwe beperkt kwetsbare objecten zijn alleen toegestaan onder een gewichtige motivering. Bestaande beperkt kwetsbare objecten zijn toegestaan binnen de PR 10-6 contour.

Het GR kan worden beschouwd als de maat van maatschappelijke ontwrichting in geval van een calamiteit (en drukt dus de kans per jaar uit dat een groep mensen van minimaal 10 personen overlijdt als rechtstreeks gevolg van een calamiteit). De normstelling heeft de status van een oriënterende waarde. Deze waarde is geen vastgestelde wettelijke norm. Desondanks hebben overheden en betrokken private instellingen een inspanningsverplichting om te voldoen aan deze oriënterende waarde en dient een toename van het GR bestuurlijk te worden verantwoord.

## **Besluit externe veiligheid inrichtingen**

Het Besluit externe veiligheid inrichtingen (Bevi) uit 2004 legt veiligheidsnormen op aan overheden die besluiten nemen over bedrijven die een risico vormen voor personen buiten het bedrijfsterrein. Het gaat daarbij om bijvoorbeeld chemische fabrieken, LPG-tankstations en spoorwegemplacementen waar goederentreinen met gevaarlijke stoffen rangeren. Deze bedrijven verrichten soms risicovolle activiteiten dichtbij (beperkt) kwetsbare objecten waaronder woningen, ziekenhuizen, scholen, winkels, horecagelegenheden en sporthallen. Hierdoor ontstaan risico's voor mensen die in de buurt ervan wonen of werken.

Het besluit verplicht gemeenten en provincies bij het verlenen van milieuvergunningen en het maken van bestemmingsplannen met externe veiligheid rekening te houden. Dit betekent bijvoorbeeld dat woningen op een bepaalde afstand moeten staan van een bedrijf dat werkt met gevaarlijke stoffen.

#### **Regelgeving transport van gevaarlijke stoffen over wegen, water en spoor**

Per 1 april 2015 is het Besluit externe veiligheid transportroutes (Bevt) in werking getreden. In het Bevt staan regels voor de ruimtelijke inrichting rond wegen, waterwegen en spoorwegen met vervoer van gevaarlijke stoffen.

Het Bevt hanteert een vaste grens van 200 meter, vanaf de buitenrand van de transportroute, waarbuiten in principe geen beperkingen hoeven te worden gesteld aan het ruimtegebruik. Buiten de 200 meter is een verantwoording niet noodzakelijk. Wel geldt dat bij ruimtelijke ontwikkelingen die nieuwe kwetsbare of beperkt kwetsbare objecten mogelijk maken buiten de 200 m dient in de toelichting aandacht moet worden gegeven aan de aspecten bestrijdbaarheid en zelfredzaamheid voor zover het binnen het invloedsgebied van de transportroute is gelegen.

Ten aanzien van de verantwoordingsplicht groepsrisico wordt, net als bij het Besluit externe veiligheid buisleidingen (Bevb), onderscheid gemaakt tussen een volledige verantwoording en een beperkte verantwoording van het groepsrisico.

Een volledige verantwoording kan bovendien achterwege blijven indien kan worden aangetoond dat:

- a. het groepsrisico, niet hoger is dan 0,1 maal de oriëntatiewaarde voor het groepsrisico, of;
- b. het groepsrisico, gelet op de redelijkerwijs te verwachten verandering van de dichtheid van personen, met niet meer dan 10% toeneemt en;
- c. de oriëntatiewaarde, gelet op de dichtheid van personen, niet wordt overschreden.
- d. Indien sprake is van een volledige verantwoording dienen maatregelen ter beperking van het GR, alternatieve ruimtelijke ontwikkelingen met een lager GR en mogelijkheden en voorgenomen maatregelen ter beperking van de omvang van een calamiteit te worden overwogen. Een beperkte verantwoording houdt wel rekening met de effecten van een calamiteit en vindt alleen plaats als het plangebied binnen het invloedsgebied (effectgebied) van transportassen is gelegen.

In het Bevt zijn tevens plasbrandaandachtsgebieden benoemd voor transportroutes. Een PAG is een zone, waarbinnen een aanvullende verantwoording noodzakelijk is met betrekking tot het al dan niet nemen maatregelen om de effecten van een plasbrand te beperken en de zelfredzaamheid van personen.

## **Regelgeving transport van gevaarlijke stoffen via buisleidingen**

Op 1 januari 2011 is het Besluit externe veiligheid buisleidingen (Bevb) in werking getreden. Het Bevb regelt onder andere welke veiligheidsafstanden moeten worden aangehouden rond buisleidingen met gevaarlijke stoffen. De normstelling is in lijn met het Besluit externe veiligheid inrichtingen (Bevi). Daarmee zijn nieuwe kwetsbare objecten binnen de PR 10-6 contour niet toegestaan. Ook is vastgesteld dat wanneer binnen het invloedsgebied van een buisleiding een ruimtelijk besluit wordt genomen, de verantwoordingsplicht van toepassing is.

Het Bevb gaat uit van een belemmerde strook van 4 of 5 meter, afhankelijk van de werkdruk. Voor deze strook geldt een bouwverbod en een omgevingsvergunning voor het uitvoeren van werken, geen bouwwerken zijnde, of van werkzaamheden. Net als bij het Bevi worden de risicoafstanden en rekenmethodiek die volgen uit het Bevb opgenomen in een regeling, de Regeling externe veiligheid buisleidingen (Revb).

## **5.5.2 Onderzoek**

In of nabij het plangebied zijn de volgende relevante risicobronnen aangetroffen:

- Propaantank
- Rijksweg A59
- Shell Nederland Chemie B.V.

De Omgevingsdienst Midden- en West-Brabant heeft een haalbaarheidsonderzoek milieu uitgevoerd. Hierin is het aspect externe veiligheid eveneens behandeld. De belangrijkste resultaten zijn hieronder beknopt weergegeven, de volledige rapportage is als bijlage 2 bij deze toelichting gevoegd. In het vervolg van deze paragraaf worden de verschillende risicobronnen afzonderlijk behandeld.

#### **Propaantank – Oudemolensedijk 13**

Bij een boerderij aan de Oudemolensedijk 13 ligt een 8 m3 propaantank (zie oranje contour op afbeelding 5.3). Het invloedsgebied van deze tank reikt niet tot aan het plangebied en levert derhalve geen belemmeringen op voor de woningbouwontwikkeling.

## **Rijksweg A59**

De Rijksweg A59 bevindt zich op ruim 300 meter ten noorden van het plangebied. De weg ligt derhalve buiten de 200 meter zone uit basisnetweg waardoor het groepsrisico niet berekend hoeft te worden. De weg heeft een plaatsgebonden risicocontour (10-6/jaar) van 0 m ter hoogte van het plangebied. Ook is er langs de A59 geen plasbrandaandachtsgebied aanwezig. Hierdoor zijn er geen beperkingen voor de ontwikkeling van het plangebied. Het plangebied ligt echter wel binnen het invloedsgebied van de A59 waardoor een beschrijving van de zelfredzaamheid en bestrijdbaarheid benodigd is. Deze wordt in onderstaande alinea's gegeven.

*Afbeelding 5.3: Uitsnede risicokaart (bron: Omgevingsdienst Midden- en West-Brabant). NB het plangebied is inmiddels uitgebreid aan de zuidwestzijde, maar dit maakt voor de conclusie geen verschil omdat het aantal woningen niet toe is genomen.*

#### *Mogelijkheden tot bestrijdbaarheid*

De kwetsbare objecten (woningen) zijn op circa 400 meter afstand van de as van A59 gelegen. In onderstaande tabel is aangegeven welke stoffen er over de A59 vervoerd worden en binnen welke invloedsgebieden de kwetsbare objecten in het plangebied zijn gelegen.

| Stofcategorie | Hoeveelheid | Invloedsgebied | Kwetsbare<br>objecten<br>plangebied<br>binnen<br>invloedsgebied |
|---------------|-------------|----------------|-----------------------------------------------------------------|
| LF1           | 6232        | 45             | Nee                                                             |
| LF2           | 3333        | 45             | Nee                                                             |
| LT1           | 691         | 730            | Ja                                                              |
| LT2           | 447         | 880            | Ja                                                              |
| GF1           | 34          | 40             | Nee                                                             |
| GF3 max       | 3000        | 355            | Nee                                                             |
| GT3           | 6           | 560            | Ja                                                              |

Tabel 5.1: Transport gevaarlijke stoffen over A59 ter hoogte van het plangebied

De kwetsbare objecten in het plangebied vallen binnen het invloedsgebied van de stoffen LT1 (zeer licht toxische vloeistof), LT2 (licht toxische vloeistof) en GT3 (toxisch gas). Bij een ongeval met een tankauto die gevaarlijke stoffen vervoert, kunnen deze stoffen vrijkomen door een breuk in de tankwand. Dit kan leiden tot een toxische wolk en/of toxische plas. Bij een toxische vloeistof ontstaat er eerst een plas en vervolgens wordt de toxische damp meegevoerd door de wind. Bij toxisch gas wordt het ontsnapte gas direct door de wind meegevoerd.

Omdat de brandweer pas op de locatie van het ongeval aanwezig zal zijn als de vloeistof / gaswolk (gedeeltelijk) uit de tankwagen is ontsnapt, is bronbestrijding niet mogelijk. De toxische damp kan wel worden verdund met bijvoorbeeld een waterkanon en in het geval van een vloeistof kan de toxische plas worden afgedekt met een schuimvormend middel.

De meest voorkomende windrichting in Nederland is de zuidwestelijke windrichting. Dit heeft bij een incident een gunstig effect op het plangebied, aangezien de rijksweg zich ten noorden van het plangebied bevindt.

Om de bestrijdbaarheid te vergroten dient het plangebied over voldoende bluswatervoorzieningen te beschikken. Tevens dient bij de inrichting van het plan in overleg met de Veiligheidsregio Midden en West Brabant (VMWB) rekening te worden gehouden met voldoende bereikbaarheid voor hulpdiensten. Dergelijk overleg met de VMWB vindt regelmatig plaats en zal worden gecontinueerd gedurende het proces van de planvorming en het ontwerpen opdat er voldoende bluswatervoorzieningen aanwezig zal zijn.

## *Zelfredzaamheid*

Zelfredzaamheid is het vermogen van personen om zichzelf te kunnen onttrekken aan een dreigend gevaar, zonder daadwerkelijke hulp van hulpverleningsdiensten. De mogelijkheden voor zelfredzaamheid bestaan globaal uit schuilen en ontvluchting. Het zelfredzame vermogen van personen in de buurt van een risicovolle bron is een belangrijke voorwaarde om grote effecten bij een incident te voorkomen. De woningen die in het plangebied ontwikkeld gaan worden zijn niet specifiek bedoeld voor personen met een beperkte zelfredzaamheid, zoals kinderen van 0 tot 4 jaar, ouderen, gehandicapten of gevangenen.

Bij een incident met toxische vloeistof of toxisch gas moeten personen binnen het invloedsgebied bewust gemaakt worden van de actuele gevaren en geïnstrueerd worden om binnen te blijven en ramen, deuren te sluiten en ventilatie af te schakelen. Ten behoeve van de zelfredzaamheid zal het waarschuwings- en alarmeringssysteem (WAS) worden ingezet.

De rijksweg A59 is gelegen ten noorden van het plangebied. In het stedenbouwkundig ontwerp is er vanuit gegaan dat het plangebied hoofdzakelijk op de Westkreekweg wordt ontsloten, welke eveneens noordelijk van het plangebied is gelegen. Bij een incident kan, behalve via de noordelijke ontsluitingswegen, ook gevlucht worden via de calamiteitenontsluiting ten zuiden van het plangebied, uitkomend op de bestaande oprit naar de Molenstraat.

Om de effectiviteit van de voorgenoemde maatregelen te garanderen zullen bewoners door middel van risicocommunicatie worden geïnformeerd en geïnstrueerd over de risico's en de mogelijke maatregelen die zij zelf kunnen nemen.

## **Shell Nederland Chemie B.V.**

Shell Nederland Chemie BV is gelegen op het Haven- en Industrieterrein Moerdijk waarvan het invloedsgebied reikt tot op een afstand van ca. 10,5 km. Voorliggend plangebied is dan ook volledig binnen het invloedsgebied van deze inrichting gelegen.

Het groepsrisico is voor de inrichtingen gelegen op Industrieterrein Moerdijk berekend aan de hand van het Bevolkingsbestand industrieterrein Moerdijk. Voor Shell Nederland Chemie is sprake van overschrijding van de oriëntatiewaarde (OW). Het groepsrisico bedraagt ongeveer 2 x de OW.

Omdat het voorliggende plangebied is gelegen binnen het invloedsgebied van deze inrichting, dient er formeel (op grond van het Bevi) gerekend te worden aan het groepsrisico. Dit om de invloed van de ruimtelijke ontwikkeling op het groepsrisico binnen het invloedsgebied te kunnen bepalen. Gelet op de grote afstand van de planlocatie (circa 7,5 kilometer) tot de risicovolle

inrichtingen van Shell en het relatief kleinschalige karakter van de beoogde ontwikkeling draagt de (nieuwe) personendichtheid niet significant bij aan de hoogte van het groepsrisico.

Ondanks deze verwaarloosbare toename van de personendichtheid en het groepsrisico niet significant zal wijzigen, is een verdere verantwoording van het groepsrisico in het kader van het Bevi (op grond van art. 13) wettelijk gezien noodzakelijk. Hiertoe dient advies te worden gevraagd aan de veiligheidsregio. Dit advies dient te worden meegenomen in de verantwoording van het groepsrisico.

## *Scenario's*

Voor het plangebied is een toxisch scenario van toepassing. Bij een toxisch scenario komt een wolk met giftige stoffen vrij die zich verspreid in de omgeving. Deze kan ontstaan als gevolg van:

- een brand bij een inrichting met gevaarlijke stoffen (giftige verbrandingsproducten, rookwolk)
- en/of het lek raken van een container/tankwagen/etc. met gevaarlijke stoffen (door uitdamping verspreiding in de omgeving).

Aanwezigen in het plangebied die worden blootgesteld aan de toxische wolk, wanneer er zich een incident voordoet en de meteo-omstandigheden nadelig zijn, kunnen gezondheidsschade oplopen. Gevolgen zijn last van de luchtwegen en branderige ogen.

## *Advisering Veiligheidsregio Midden- en West-Brabant*

De Veiligheidsregio heeft ervoor gekozen om in vooraf bepaalde situaties een standaardadvies af te geven. Het onderhavige plan komt hiervoor, gelet op de ligging en/of aard van het plan, in aanmerking. Het plangebied ligt namelijk op meer dan 1.500 meter van het Bevi-bedrijf Shell Chemie Moerdijk B.V. In het standaardadvies wordt in het kader van de verantwoording aandacht besteed aan de volgende onderdelen:

- 1. Mogelijk te treffen maatregelen ter verbetering van de veiligheid;
- 2. Mogelijkheden voor de rampenbestrijding;
- *3.* Mate van zelfredzaamheid van de aanwezigen.

## *1. Effecten*

Hieronder worden de in het advies genoemde maatregelen opgesomd, waarbij wordt aangegeven op welke wijze hieraan invulling wordt gegeven. Bij een ongeval met toxische stoffen is het noodzakelijk dat de dosis wordt gereduceerd. Wanneer er sprake is van een dreiging, waarbij voldoende tijd is om bewoners buiten het te verwachten invloedsgebied van een incident te brengen, verdient evacuatie de voorkeur. Afhankelijk van de zelfredzaamheid van bewoners is hierin begeleiding noodzakelijk. Wanneer er geen sprake meer is van een dreiging, maar het werkelijk vrijkomen van toxische stoffen worden bewoners en werknemers binnen het invloedsgebied van Shell geadviseerd naar binnen te gaan, ramen, deuren en ventilatiesystemen te sluiten. In een advies van de Gezondheidsraad over rampen met gevaarlijke stoffen wordt eveneens aangegeven dat schuilen de beste optie is, bij een ongeval waarbij toxische vloeistoffen vrijkomen. Belangrijk is dan wel dat mensen de ventilatiekanalen sluiten. Een goede kierdichting speelt hierbij eveneens een belangrijke rol.

## *2. Risicoverlagende maatregelen*

Niet ruimtelijk:

- Bij gebruik van mechanische ventilatie in bebouwing wordt geadviseerd om afsluitbare mechanische ventilatie toe te passen. Het toepassen van een afsluitbare mechanische
ventilatie kan niet middels het Bouwbesluit worden afgedwongen. Om de toepassing hiervan te bevorderen wordt hierover actief gecommuniceerd met initiatiefnemers van bouwprojecten.

- Extra aandacht te besteden aan de detaillering van gevels, ramen en kozijnen zodat deze goed luchtdicht zijn uitgevoerd, zodat natuurlijke ventilatie als gevolg van tocht niet kan plaatsvinden. De detaillering van gevels, ramen en kozijnen volgt uit het Bouwbesluit 2012. Belangrijk is het controleren van een juiste uitvoering hiervan tijdens de bouw.
- Bewoners binnen het invloedsgebied van een risicobron moeten op de hoogte zijn van wat men moet doen bij een ongeval. Dit vraagt om een actief beleid op het gebied van risicocommunicatie, waarvoor de gemeente een communicatietool (veiligheidsdashboard) aan het ontwikkelen is. Daarnaast zullen inrichtingshouders gestimuleerd worden om aandacht te besteden aan hun ontruimingsplannen bij externe incidenten. Dit draagt eveneens bij aan de verhoging van de veiligheid.

## Ruimtelijk:

- zorg te dragen voor een tweezijdige bereikbaarheid/vluchtmogelijkheden van het plangebied (en gebouwen).
## *3. Bestrijdbaarheid*

Voor een goede bestrijdbaarheid is het noodzakelijk dat de volgende onderdelen in orde zijn:

- Opkomsttijd
Door het bestuur van de Veiligheidsregio Midden- en West-Brabant is in het Dekkingsen spreidingsplan 2011-2014 de opkomsttijden voor de brandweer vastgesteld. Wanneer een ontwikkeling plaatsvindt buiten de vastgestelde opkomsttijd moeten er maatregelen worden getroffen.

- Waarschuwings- en alarminstallatie
Ter plaatse van het voorliggende plangebied is er voldoende dekking van de WASinstallatie. Daarnaast is NL-Alert actief in het gebied en werkt de gemeente Moerdijk aan haar Veiligheidsdashboard om de crisiscommunicatie (medio 2014/2015) sterk te verbeteren. Middels deze instrumenten kunnen ook de bewoners en werknemers van het plangebied, ingeval van een (toxisch) incident tijdig worden gealarmeerd. Zodat zij in staat zijn om zichzelf in veiligheid te brengen.

- Bluswatervoorziening
Om een brand ter plaatse van het plangebied te kunnen bestrijden is het noodzakelijk dat er voldoende primair en secundair bluswater aanwezig is. Voor ruimtelijke ontwikkelingen, waarbij eveneens een omgevingsvergunning deelzaak bouwen noodzakelijk is, wordt de aanwezigheid van bluswater in het kader van deze vergunning getoetst. De planlocatie moet bereikbaar zijn voor voertuigen van hulpverleningsdiensten. De eisen ten aanzien van de bereikbaarheid zijn opgenomen in de brancherichtlijn handreiking bluswatervoorziening en bereikbaarheid. Bovengenoemde brancherichtlijn zal eveneens worden betrokken bij de te verlenen omgevingsvergunning.

#### **5.5.3 Conclusie**

<span id="page-43-0"></span>In onderhavige paragraaf is gemotiveerd dat op basis van de omvang van de ontwikkeling en de afstand tot de verschillende risicobronnen het groepsrisico ter hoogte van het plangebied niet tot nauwelijks zal toenemen. Door het nemen van de voorschreven maatregelen op het gebied van bestrijdbaarheid en zelfredzaamheid, zoals de beschikbaarheid van voldoende bluswater, een goede bereikbaarheid van het plangebied, een voldoende dekking van het WAS-systeem en het zorgen voor een goede afsluitbaarheid van de nieuwbouw woningen zodat bij een incident met een toxisch gas of toxische vloeistof hierin gescholen kan worden, zal het aspect externe veiligheid geen belemmering vormen voor dit bestemmingsplan.

#### **5.6 Leidingen**

Naast de hiervoor beschreven milieuaspecten kunnen er nog andere belemmeringen in of nabij het plangebied aanwezig zijn die van invloed kunnen zijn op de planvorming. Het gaat bijvoorbeeld om de aanwezigheid van straalpaden, planologisch relevante kabels en leidingen (zoals waterleidingen of rioleringsleidingen), beschermingszones en dergelijke.

<span id="page-44-0"></span>In of in de directe nabijheid van het plangebied zijn geen leidingen of andere belemmeringen aanwezig die een planologische bescherming behoeven, of die de planuitvoering in de weg staan.

## **5.7 Geluidhinder**

## **5.7.1 Kader**

#### *Wegverkeerslawaai*

Behalve langs 30 km/uur-wegen en woonerven bevindt zich overeenkomstig artikel 74 Wet geluidhinder (Wgh) aan weerszijden van een weg een zone waarbinnen akoestisch onderzoek moet worden uitgevoerd. Voordat nieuwe woningen binnen deze zone kunnen worden geprojecteerd dient te worden onderzocht of aan de grenswaarden van de Wgh wordt voldaan. De zonebreedte is afhankelijk van het aantal rijstroken en van de aard van de omgeving (stedelijk of buitenstedelijk gebied).

In het geval een nieuwe woning wordt gerealiseerd binnen de onderzoekszone van een weg, dan mag de geluidbelasting niet meer bedragen dan de voorkeurswaarde. Indien de geluidbelasting hoger is dan de voorkeurswaarde moeten er maatregelen worden getroffen om hieraan alsnog te kunnen voldoen. Blijkt dat niet mogelijk te zijn of op zwaarwegende bezwaren te stuiten van stedenbouwkundige, verkeerskundige, landschappelijke of financiële aard dan is het college van burgemeester en wethouders van de gemeente Moerdijk (college van Moerdijk) bevoegd tot het vaststellen van hogere waarden.

In onderstaande tabel is aangegeven wat de voorkeurswaarde en de maximale ontheffingswaarde is voor nieuwe woningen in stedelijk en buitenstedelijk gebied vanwege wegverkeerslawaai.

|                                    | Voorkeurswaarde            | Maximale ontheffingswaarde |
|------------------------------------|----------------------------|----------------------------|
| Woningen in stedelijk gebied       | 48 dB (art. 82, lid 1 Wgh) | 63 dB (art. 83, lid 2 Wgh) |
| Woningen in buitenstedelijk gebied | 48 dB (art. 82, lid 1 Wgh) | 53 dB (art. 83, lid 1 Wgh) |

Tabel: Grenswaarden wegverkeerslawaai.

## **5.7.2 Onderzoek en conclusie**

Het voorliggende bestemmingsplan voorziet in maximaal 120 nieuwe grondgebonden woningen. De nieuwe woningen zijn gelegen in de zone van de Rijksweg A59, de Westkreekweg en de Molenstraat. Om de geluidsbelasting op de beoogde nieuwe woningen te bepalen is akoestisch onderzoek[2](#page-45-1) uitgevoerd in het kader van onderhavig bestemmingsplan. Hieronder worden de resultaten van het onderzoek weergegeven; de volledige rapportage is als bijlage 3 bij de toelichting gevoegd.

Uit het onderzoek blijkt dat alleen door het verkeer op Rijksweg A59 en de Molenstraat de voorkeurswaarde wordt overschreden. De maximale berekende geluidbelasting voor de beide wegen is 51 dB, waardoor de maximale ontheffingswaarde niet wordt overschreden. Het treffen van geluidreducerende maatregelen voor de Rijksweg A59 wordt niet reëel geacht. Voor de Molenstraat is het mogelijke om op de grenzen van de bestemmingen 'Woongebied' te voldoen aan de voorkeurswaarde als een 'dunne deklaag type B' wordt aangebracht. Aan de voorkeurswaarde kan eveneens worden voldaan als ten noorden van de Molenstraat een scherm wordt gerealiseerd met een hoogte van 1,5 meter over een lengte van 135 meter. Dit stuit echter op stedenbouwkundige en landschappelijke bezwaren. Zonder het treffen van geluidreducerende maatregelen is het vaststellen van hogere waarden benodigd om de woningen te kunnen realiseren. Voor de situatie waarbij geen geluidreducerend asfalt wordt toegepast zijn de volgende hogere waarden benodigd:

- 51 dB voor maximaal 120 woningen vanwege het verkeer op de Rijksweg A59.
- 51 dB voor maximaal 15 woningen vanwege het verkeer op de Molenstraat.

Omdat geen van de ontheffingsgronden uit het gemeentelijk hogere waardenbeleid aan de orde is, is het alleen mogelijk om hogere waarden vast te stellen als gebruik wordt gemaakt van de hardheidsclausule uit het gemeentelijk hogere waardenbeleid. Het ontwerpbesluit tot vaststelling hogere waarden moet gelijktijdig met het ontwerpbestemmingsplan 'Fijnaart - West' ter inzage worden gelegd. De hogere waarden moeten door het college van Moerdijk worden vastgesteld.

#### <span id="page-45-0"></span>**5.8 Luchtkwaliteit**

## **5.8.1 Kader**

Het onderzoek naar luchtkwaliteit wordt uitgevoerd op grond van hoofdstuk 5, titel 5.2 'Luchtkwaliteitseisen' van de Wet milieubeheer. De titel 5.2 'Luchtkwaliteitseisen' is beter bekend als de Wet luchtkwaliteit.

De kern van de Wet luchtkwaliteit is het Nationaal Samenwerkingsprogramma Luchtkwaliteit (NSL). Het NSL is een bundeling maatregelen op regionaal, nationaal en internationaal niveau die de luchtkwaliteit verbeteren en waarin alle ruimtelijke ontwikkelingen/projecten zijn opgenomen die de luchtkwaliteit in belangrijke mate verslechteren.

Het doel van de NSL is om overal in Nederland te voldoen aan de Europese normen voor de luchtverontreinigende stoffen. Voor wegverkeer zijn stikstofdioxide (NO2), fijnstof (PM10) en zeer fijn stof (PM2,5)de belangrijkste stoffen. De in de Wet luchtkwaliteit gestelde norm voor NO2 en

<span id="page-45-1"></span> <sup>2</sup> Akoestisch onderzoek wegverkeerslawaai Bestemmingsplan "Fijnaart – West", KuiperCompagnons, 617.139.50, 8 december 2017

PM10 jaargemiddelde grenswaarde is voor beide stoffen 40 µg/m3. Daarnaast mag de PM10 24 uurgemiddelde grenswaarde van 50 µg/m3 maximaal 35 keer per jaar worden overschreden. De jaargemiddelde grenswaarde voor zeer fijnstof (PM2,5) bedraagt 25 µg/m3. Met het van kracht worden van het NSL zijn de tijdstippen waarop moet worden voldaan aan de jaargemiddelde grenswaarden NO2 en PM10 aangepast. Voor PM10 is dat 11 juni 2011 en 1 januari 2015 voor NO2. De grenswaarde voor PM2,5 is vanaf 1 januari 2015 van toepassing.

Naast de introductie van het NSL is het begrip 'niet in betekenende mate bijdragen' (NIBM) een belangrijk onderdeel van de Wet luchtkwaliteit. Een project draagt NIBM bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3. In dat geval is de ontwikkeling als NIBM te beschouwen.

Een ruimtelijke ontwikkeling vindt volgens de Wet luchtkwaliteit doorgang als ten minste aan één van de volgende voorwaarden is voldaan:

- de ontwikkeling is opgenomen in het NSL;
- de ontwikkeling aangemerkt wordt als een NIBM-project;
- de gestelde grenswaarden in bijlage 2 van de Wet luchtkwaliteit niet worden overschreden;
- projectsaldering kan worden toegepast.

Voor zover de ruimtelijke ontwikkeling is opgenomen in het NSL of de ontwikkeling kan worden aangemerkt als NIBM-project is toetsing aan de grenswaarden van de Wet luchtkwaliteit niet nodig.

#### **5.8.2 Onderzoek**

Een project draagt niet in betekenende mate (NIBM) bij aan de verslechtering van de luchtkwaliteit als de NO2 en PM10 jaargemiddelde concentraties niet meer toenemen dan 1,2 µg/m3. In dat geval is de ontwikkeling als NIBM te beschouwen. In de regeling NIBM is aangegeven dat een woningbouwlocatie met maximaal 1.500 woningen aan één ontsluitingsweg is aan te merken als een ontwikkeling die niet in betekende mate bijdraagt aan de verslechtering van de luchtkwaliteit. De ontwikkeling van 120 grondgebonden woningen in dit bestemmingsplan valt dan ook ruim binnen de NIBM-regeling zodat onderzoek op grond van de Wet luchtkwaliteit niet noodzakelijk is.

#### *Goede ruimtelijke ordening (NSL-monitoringstool)*

Voor de volledigheid zijn de jaargemiddelde concentraties NO2, PM10 en PM2,5 bepaald ter plaatse van het plangebied. Met de NSL-monitoringstool zijn langs de belangrijkste wegen de jaargemiddelde concentraties NO2, PM10 en PM2,5 bepaald. In afbeelding 5.3 zijn de jaargemiddelde concentraties weergegeven voor het peiljaar 2015.

Uit deze afbeelding blijkt dat de jaargemiddelde concentraties NO2, PM10 en PM2,5 ter plaatse van het plangebied de jaargemiddelde grenswaarde van 40 µg/m3 (voor NO2 en PM10) en 25 µg/m3 (voor PM2,5) niet overschrijden. Daarnaast is de trend dat in de toekomst de emissies en de achtergrondconcentraties van deze stoffen zullen dalen, waardoor geen overschrijdingen van de grenswaarden zijn te verwachten.

*Afbeelding 5.3: overzicht concentraties NO2, PM10 en PM2,5, peiljaar 2015 (NSL-monitoringstool).*

#### **5.8.3 Conclusie**

De toegestane ontwikkelingsmogelijkheid in het bestemmingsplan 'Fijnaart-West' past binnen de cijfermatige kwantificatie zoals genoemd in de regeling NIBM. Daardoor is toetsing aan de normen van de Wet luchtkwaliteit niet nodig. Kortom, het aspect luchtkwaliteit levert geen belemmeringen op voor het voorliggende bestemmingsplan (artikel 5.16, lid 1 aanhef en onder c Wm).

Daarnaast zijn in het kader van een goede ruimtelijke ordening de jaargemiddelde achtergrondconcentraties NO2, PM10 en PM2,5 bepaald. Deze waarden zijn veel lager dan de gestelde normen uit bijlage 2 van de Wet luchtkwaliteit. Een overschrijding van de grenswaarden is dan ook niet te verwachten.

#### <span id="page-47-0"></span>**5.9 Archeologie en cultuurhistorie**

#### **5.9.1 Kader**

#### *Erfgoedwet*

De Monumentenwet 1988 is op 1 juli 2016 overgegaan in de Erfgoedwet. De Erfgoedwet bundelt de voorgaande wet- en regelgeving voor behoud en beheer van het cultureel erfgoed in Nederland. Bovendien is aan de Erfgoedwet een aantal nieuwe bepalingen toegevoegd. Het beschermingsniveau zoals deze in de oude wetten en regelingen gold, blijft gehandhaafd. Het behoud en beheer van het Nederlandse erfgoed was geregeld in zes verschillende wetten en een regeling, waarin roerend, onroerend en archeologisch erfgoed allemaal hun eigen specifieke definities, procedures en beschermingsmaatregelen hadden.

In de Erfgoedwet is vastgelegd hoe met ons erfgoed wordt omgegaan, wie welke verantwoordelijkheden daarbij heeft en hoe het toezicht daarop wordt uitgeoefend. Overbodige regels zijn geschrapt en de verantwoordelijkheid voor de bescherming van het cultureel erfgoed ligt waar mogelijk bij het erfgoedveld zelf. Onderdelen van de Monumentenwet die de fysieke leefomgeving betreffen, worden overgeheveld naar de Omgevingswet die in 2019 van kracht wordt. Voor deze onderdelen is een overgangsregeling in de Erfgoedwet opgenomen voor de periode 2016-2019. Het gaat daarbij om de volgende zaken:

- Vergunningen tot wijziging, sloop of verwijdering van rijksmonumenten
- Verordeningen, bestemmingsplannen, vergunningen en ontheffingen op het gebied van archeologie
- Bescherming van stads- en dorpsgezichten

## *Visie erfgoed en ruimte 'Kiezen voor karakter'*

In de Visie erfgoed en ruimte 'Kiezen voor karakter' zet het Rijk uiteen hoe cultureel erfgoed wordt geborgd in de ruimtelijke ordening voor de periode 2011-2015. De moderne monumentenzorg is ontwikkelings- en gebiedsgericht. Bovendien vindt het Kabinet samenwerking met publieke en private partijen van belang.

In de Visie wordt het karakter van Nederland gevat in vier kenmerkende eigenschappen: waterland, stedenland, kavelland en vrij land. De gebiedsgerichte omgang met erfgoed vergt dat deze karakteristieken worden verbonden met opgaven uit andere sectoren en dat de economische, sociaal-culturele en ecologische kracht van het erfgoed beter wordt uitgebaat.

Veranderingen in de monumentenzorg en de ruimtelijke ordening geven burgers en bedrijven meer ruimte en geven decentrale overheden meer vrijheden en verantwoordelijkheden. Iedere overheidslaag staat voor de taak zijn belangen zo veel mogelijk vooraf kenbaar te maken en waar nodig met regels te borgen. Het rijk is daarnaast verantwoordelijk voor een goed functionerend stelsel. Provincies krijgen een centrale rol in de gebiedsgerichte belangenafweging en gemeenten verbinden gevolgen aan een gebiedsgerichte analyse van erfgoedwaarden bij het opstellen van ruimtelijke plannen.

Het Rijk heeft gekozen voor vijf prioriteiten van het gebiedsgerichte erfgoedbeleid in de komende jaren:

- 1. werelderfgoed: de samenhang borgen en de uitstraling vergroten;
- 2. eigenheid en veiligheid: zee, kust en rivieren;
- 3. herbestemming als (stedelijke) gebiedsopgave: met focus op groei en krimp;
- 4. levend landschap: synergie tussen erfgoed, economie en ecologie;
- 5. en wederopbouw: het tonen van een tijdperk.

#### *Cultuurhistorische Waardenkaart Noord-Brabant*

De cultuurhistorische waardenkaart (CHW-kaart) van de provincie Noord-Brabant laat zien welke cultuurhistorische interessante en waardevolle patronen en objecten zich in het plangebied bevinden. Elke tijdsperiode heeft haar weerslag gehad op de vorming van de gebouwde omgeving. Lijnen, punten en vlakken uit het verleden zijn soms nog afleesbaar in het huidige (dorps)landschap. De CHW-kaart brengt deze cultuurhistorische waardevolle patronen en objecten in beeld.

Met de Cultuurhistorische Waardenkaart wil de provincie Noord-Brabant een 'handvat' bieden voor het inpassen van cultuurhistorische waardevolle elementen binnen de ruimtelijke ordening. Het uitgangspunt is niet het bewaren van 'monumenten', maar het inpassen van cultuurhistorisch waardevolle elementen in het landschap.

## **5.9.2 Onderzoek**

#### *Archeologie*

Sedert enkele jaren is het opstellen en uitvoeren van archeologisch beleid een gemeentelijke aangelegenheid. De Wet op de archeologische monumentenzorg (Wamz) en de Wet ruimtelijke

ordening (Wro) verlangen namelijk van gemeenten dat zij archeologische waarden volwaardig meewegen in de ruimtelijke planvorming. Voordeel is dat de gemeenten zelf een afweging kunnen maken ten aanzien van de gebieden die onderzoeksplichtig zijn, en welke vrijstellingsregimes gehanteerd worden. Daarbij past een eigen archeologiebeleid, met als basis een archeologische waarden- en verwachtingenkaart en een beleidskaart.

| Legenda | Archeologisch Beleidsgebied        | Archeologisch Beleid                                                                                                               |
|---------|------------------------------------|------------------------------------------------------------------------------------------------------------------------------------|
|         | Archeologisch beleidsgebied 1.+ 2. | Altijd een archeologische onderzoeksplicht vanaf een minimum diepte van 30 cm.                                                     |
|         | Archeologisch beleidsgebied 3.     | Een archeologische onderzoeksplicht bij bodemverstoring met een minimum oppervlakte van 30 cm.                                     |
|         | Archeologisch beleidsgebied 4.     | Een archeologische onderzoeksplicht bij bodenverstoring met een minimum oppervlakte van 30 cm.                                     |
|         | Archeologisch beleidsgebied 5.     | Een archeologische onderzoeksplicht bij bodemverstoring met een minimum oppervlakte van 100 m² en een verstoringsdiepte van 50 cm. |
|         | Archeologisch beleidsgebied 6.     | Een archeologische onderzoeksplicht bij bodenverstoring met een minimum oppervlakte van 250 m² en een verstoringsdiepte van 50 cm. |
|         | Archeologisch beleidsgebied 7.     | Een archeologische onderzoeksplicht bij bodenverstoring met een minimum oppervlakte van 200 cm.                                    |
|         | Archeoloaisch beleidsaebied 8.     | Een archeologische onderzoek zal alleen worden vereist in projecten die MER-plichtig ziin.                                         |
|         | Archeologisch beleidsgebied 9.     | Geen archeologische onderzoeksplicht.                                                                                              |

*Afbeelding 5.4: archeologische waarden- en verwachtingskaart gemeente Moerdijk (ligging plangebied is rood omcirkeld)*

De Archeologische waarden- en verwachtingskaart geeft een gedetailleerd overzicht van de aanwezige archeologische waarden en de archeologische verwachtingen in de gemeente Moerdijk (zie afbeelding 5.4). Deze kaart biedt bovendien een goede kapstok om de kennis over de rijke geschiedenis van de gemeente bij een breed publiek onder de aandacht te brengen. De kaart vormt de basis voor de beleidsadvieskaart. Deze beleidsadvieskaart geeft een vertaling van de archeologische waarden en verwachtingen naar beleidsmaatregelen.

In het voorliggende plangebied geldt een lage archeologische verwachtingswaarde (archeologisch beleidsgebied 8). Voor gebieden met een lage archeologische verwachtingswaarde geldt alleen een onderzoeksplicht bij MER-plichtige activiteiten. Zoals blijkt

46

uit paragraaf 5.2 is de voorliggende ontwikkeling niet MER-plichtig. In 2016 is door Antea Group een archeologisch onderzoek uitgevoerd voor de locatie. De kans op het aantreffen van een intacte archeologische vindplaats wordt op basis van het onderzoek zeer klein geacht. Het uitvoeren van een nader archeologisch onderzoek is dan ook niet noodzakelijk. Er is dan ook geen beschermende regeling inzake 'archeologie' opgenomen in het bestemmingsplan.

## *Cultuurhistorie*

De gemeente Moerdijk heeft zelf een cultuurhistoriekaart samengesteld (zie afbeelding 5.5). De cultuurhistoriekaart brengt het erfgoed van de gemeente Moerdijk in beeld en geeft een overzicht van het bovengronds cultuurhistorisch erfgoed, bouwkundige objecten en landschappelijke gebieden met cultuurhistorische waarde. De waarden zoals benoemd in de Cultuurhistorische Waardenkaart (CHW) van de provincie zijn integraal opgenomen in de cultuurhistoriekaart.

*Afbeelding 5.5: cultuurhistoriekaart gemeente Moerdijk*

Fijnaart is een klassiek voorbeeld van een dorp van het Flakkeese type, met een brede voorstraat rechthoekig op de zeedijk, uitlopend op de kerkring. Het oorspronkelijke Fijnaart ontstond toen in 1380 Jan Boudewijnszoon en Geraert Willemszoon van Jan van Polanen en Hendrik van Boutersem toestemming kregen het gors 'Die Finre' te bedijken. Door het binnendijks afgraven van het veen ('uitmoeren') ontstonden instabiele gronden, waardoor het dorp bij de Sint Elisabethsvloed van 1421 werd weggespoeld. De gronden werden later opnieuw ingedijkt en uitgegeven. Pas in 1548 ontstond het huidige dorp Fijnaart, midden in de polder op het 'Vrouw Jacobsland', ook wel de Fijnaartse polder genoemd.

De boerderij aan de Molenstraat 82 is aangewezen als een gebouw waarbij sprake is van historische bouwkunst. Deze boerderij behoort tot het plangebied maar blijft in tact. Tevens is de Molenstraat op de cultuurhistoriekaart aangeduid als (nog bestaande) waterkerende dijk uit de periode 1500-1900 en als oude hoofdroute. Tevens is de Molenstraat en de aldaar aanwezige lintbebouwing aangemerkt als gebied van redelijk van redelijk hoge waarde. Het lint is in de loop der jaren organisch gegroeid, woning voor woning. De bebouwing aan het lint bestaat hoofdzakelijk uit aaneengebouwde woningen, afgewisseld met vrijstaande en twee-onder-één kapwoningen. De beoogde nieuwe woningen worden op passende wijze in de ruimtelijke structuur gevoegd. Deze nieuwe ruimtelijke structuur staat los van het lint en tast het bestaande lintprofiel derhalve niet aan. Kenmerkend voor het lint (Molenstraat) zijn de doorzichten vanaf het lint richting het achtergelegen landschap (bestaande uit open polders). Het behoud van deze zichtlijnen vormt een belangrijk uitgangspunt voor de voorgenomen ontwikkeling. Tussen de

bouwblokken door lopen twee ontsluitingsassen en noord-zuidelijke richting, deze assen vormen een zichtlijn naar het achtergelegen landschap. Hiervan is eveneens sprake bij de ontsluitingswegen die in oost-westelijke richting lopen. Daarmee wordt beoogd de doorzichten op het achterliggende open landschap te waarborgen. Derhalve leidt de voorgenomen ontwikkeling niet tot een aantasting van de bestaande cultuurhistorische waarden.

## **5.9.3 Conclusie**

Het aspect archeologie leidt niet tot belemmeringen voor dit bestemmingsplan. Uit het archeologisch onderzoek is gebleken dat er geen archeologische waarden te verwachten zijn. De beoogde ontwikkeling leidt evenmin tot een aantasting van de thans aanwezige cultuurhistorische waarden. Derhalve gelden er ook vanuit het aspect cultuurhistorie geen belemmeringen voor dit bestemmingsplan.

## <span id="page-51-0"></span>**5.10 Bodem**

## **5.10.1 Kader**

## *Wet bodembescherming*

Als sprake is van ernstige bodemverontreiniging dan is de Wet bodembescherming (Wbb) van kracht. Het doel van de Wbb is in de eerste plaats het beschermen van de (land- of water-) bodem zodat deze kan worden benut door mens, dier en plant, nu en in de toekomst.

Ontwikkelingen kunnen pas plaatsvinden als de bodem, waarop deze ontwikkelingen gaan plaatsvinden, geschikt is of geschikt is gemaakt voor het beoogde doel. Bij nieuwbouwactiviteiten dient de bodemkwaliteit door middel van onderzoek in beeld te zijn gebracht. In het algemeen geldt dat nieuwe bestemmingen bij voorkeur op een schone bodem dienen te worden gerealiseerd.

#### **5.10.2 Onderzoek**

Ten behoeve van de voorgenomen ontwikkeling is een bodemonderzoek uitgevoerd. De belangrijkste resultaten worden hieronder weergegeven.

Op basis van het uitgevoerde bodemonderzoek[3](#page-51-1), welk onderzoek als bijlage 5 bij deze toelichting is gevoegden de analyseresultaten kan worden geconcludeerd dat de verontreinigen in de grond en het grondwater zeer gering zijn en als niet significant worden beschouwd. Het hele plangebied bestaat nu uit agrarische grond die onverdacht is op het voorkomen van bodemverontreiniging. De resultaten van het verkennend bodemonderzoek vormen geen belemmering voor de realisatie van de woningen op de locatie. Het uitvoeren van een nader bodemonderzoek is derhalve niet noodzakelijk.

#### **5.10.3 Conclusie**

Gelet op het uitgevoerde onderzoek leidt het aspect bodem niet tot belemmeringen voor dit bestemmingsplan.

<span id="page-51-1"></span><sup>3</sup> Verkennend bodemonderzoek, Moerdijk Bodemsanering B.V., d.d. 26 september 2016

## <span id="page-52-0"></span>**5.11 Ecologie**

#### **5.11.1 Kader**

Per 1 januari 2017 is de Wet natuurbescherming (Wnb) in werking getreden. Deze wet vervangt drie oude wetten: de Natuurbeschermingswet 1998 (gebiedsbescherming: Natura 2000), de Flora- en faunawet (soortenbescherming) en de Boswet (kapvergunningen). Met de Wnb zijn de verantwoordelijkheden voor het beleidsveld natuur overgedragen van het Rijk aan provinciale staten en gedeputeerde staten. De provincies hebben daarom via een verordening aanvullende regels vastgelegd voor de onderdelen faunabeleid, houtopstanden, tegemoetkoming faunaschade, soortenbeleid en Natura 2000. Tevens worden diverse vrijstellingen verleend in deze verordening. Daarnaast heeft de provincie Noord-Brabant regelgeving omtrent natuur vastgelegd in haar Verordening Ruimte, onder meer ten aanzien van het Natuurnetwerk Nederland (NNN), de voormalige Ecologische Hoofdstructuur (EHS).

#### *Soortenbescherming*

In de Wnb worden drie beschermingsregimes onderscheiden voor beschermde soorten:

- 1. het beschermingsregime Vogelrichtlijn;
- 2. het beschermingsregime Habitatrichtlijn.
- 3. het beschermingsregime Andere Soorten.

De provincies kunnen voor beschermingsregime Andere Soorten een algemene ontheffing verlenen voor onder meer ruimtelijke inrichting of ontwikkeling van gebieden.

#### *Natura 2000*

De Wnb ziet op de bescherming van Natura 2000-gebieden (Vogel- en Habitatrichtlijngebieden). Voor ieder Natura 2000-gebied zijn instandhoudingsdoelstellingen opgesteld voor één of meerdere soorten en/of habitats. Voor ruimtelijke ontwikkelingen binnen door de Nbw beschermde natuurgebieden en tevens voor ontwikkelingen daarbuiten die van invloed kunnen zijn (door 'externe werking') op die beschermde natuurgebieden, gelden (strenge) restricties. Voor activiteiten of projecten die schadelijk zijn voor de beschermde natuur geldt een vergunningplicht. Middels een 'habitattoets' dient te worden onderzocht of een activiteit (significante) negatieve effecten op de instandhoudingsdoelstellingen voor Natura 2000-gebieden veroorzaakt. De uitkomsten van de habitattoets dienen te worden beoordeeld door het bevoegd gezag.

#### **5.11.2 Onderzoek**

In het kader van het bestemmingsplan 'Fijnaart-West', is een ecologisch onderzoek[4](#page-52-1) uitgevoerd. De belangrijkste resultaten worden hieronder weergegeven, de volledige rapportage is als bijlage 6 bij de toelichting gevoegd.

#### *Soortenbescherming*

### *Vleermuizen*

In de populieren welke op de rand van het perceel staan van Molenstraat 82, grenzend aan het plangebied zijn mogelijk verblijfplaatsen van vleermuizen aanwezig. Wanneer deze populieren gekapt worden, dan verdwijnen deze mogelijke verblijfplaatsen. Daarom is het noodzakelijk dat

49

<span id="page-52-1"></span> <sup>4</sup> Ecologische quickscan Fijnaart West, Regelink Ecologie & Landschap, projectnummer: RA16425-01, d.d. 6 februari 2017

als deze bomen gekapt worden, vooraf aanvullend onderzoek wordt verricht naar het voorkomen van deze soorten vleermuizen in het plangebied. Het streven is om de populieren te behouden, tenzij uit de technische uitwerking blijkt dat de bomen geen overlevingskansen hebben, gegeven het feit dat de peilhoogte van het gebied dat aan de bomen grenst anders wordt. In het geval de kap onverhoopt aan de orde mocht zijn, dan zal het benodigde vleermuisonderzoek in gang worden gezet. Om dit juridisch te borgen, is in het bestemmingsplan een voorwaardelijke verplichting opgenomen.

## *Vogels*

In het plangebied zijn geen nesten aanwezig van vogelsoorten met jaarrond beschermde nesten. In 2013 heeft een paartje steenuilen succesvol gebroed in een steenuilenkast op het erf van de Molenstraat 82. In de daarop volgende jaren is er jaarlijks gecontroleerd maar niet meer gebroed. Doordat dit perceel direct grenst aan het plangebied moet er rekening mee gehouden worden dat hier in de toekomst mogelijk opnieuw gebroed kan worden. In dat geval moet bij de werkzaamheden voorkomen worden dat deze leiden tot verstoring van het nest en het bijbehorende functioneel leefgebied. Het plangebied heeft als landbouwgrond op dit moment maar een zeer beperkte waarde als foerageergebied voor steenuilen. Bij de inrichting van het plangebied wordt groen voorzien en komt dicht nabij de nestkast ruimte die bestemd is als een groen ingerichte waterberging. Hierdoor zal de waarde als foerageergebied vergroot worden ten opzichte van de huidige situatie.

Voor de andere mogelijk aanwezige soorten broedvogels geldt dat de werkzaamheden buiten het broedseizoen uitgevoerd dienen te worden. Werkzaamheden die uitgevoerd worden tijdens het broedseizoen kunnen leiden tot het verlaten van nesten met eieren of jongen en brengen de functionaliteit van de nesten in gevaar en zijn een overtreding van de Wet natuurbescherming, artikel 3.1, lid 1 en 2. Voor het broedseizoen stelt de wet geen vaste begin- of einddatum. Normaal gesproken loopt het broedseizoen voor de meeste vogelsoorten van 15 maart tot 15 juli, maar ook buiten deze periode kan er gebroed worden en gelden de verbodsbepalingen uit de wet eveneens.

Wanneer niet buiten het broedseizoen gewerkt kan worden, moet het plangebied voorafgaande aan de werkzaamheden door een deskundige op het gebied van beschermde soorten onderzocht worden op de aanwezigheid van broedgevallen. Ook is het dan aan te raden ervoor te zorgen dat de delen van het plangebied welke niet regelmatig gebruikt worden tijdens de werkzaamheden vrij te houden van hoge vegetatie om de kans op broedgevallen binnen het plangebied te beperken.

Het is niet mogelijk ontheffing te verkrijgen voor het verstoren van broedende vogels.

Binnen het plangebied zijn geen functies van beschermde soorten aanwezig welke de toekomstige bestemming zoals voorzien in de bestemmingsplanwijziging kunnen verhinderen.

#### *Zorgplicht*

De Wet natuurbescherming erkent de intrinsieke waarde van het in het wild levende dier. Dat betekent dat voor de wet alle dieren van onvervangbare waarde zijn en dat mensen daar niet onzorgvuldig mee mogen omspringen. Vanuit deze gedachte is de zorgplicht in artikel 2 van de wet opgenomen. De zorgplicht houdt in dat iedereen 'voldoende zorg' in acht moet nemen voor alle in het wild voorkomende dieren en planten (en dus niet alleen de beschermde) en hun leefomgeving. Dit is een algemene fatsoenseis die voor iedereen geldt. Concreet betekent dit dat een ieder die weet of redelijkerwijs kan vermoeden dat door zijn handelen of nalaten nadelige gevolgen voor flora of fauna kunnen worden veroorzaakt, verplicht is dergelijk handelen achterwege te laten voor zover zulks in redelijkheid kan worden gevergd, dan wel alle maatregelen te nemen die redelijkerwijs van hem kunnen worden gevergd teneinde die gevolgen te voorkomen of, voor zover die gevolgen niet kunnen worden voorkomen, deze zoveel mogelijk te beperken of ongedaan te maken. Bij de aanvang van het project dient de 'Zorgplicht' Artikel 1.11 van de Wet natuurbescherming te worden besproken.

## *Gebiedsbescherming*

Het plangebied maakt geen deel uit van het Natuurnetwerk Nederland. Evenmin is het plangebied onderdeel van een gebied dat onder de Wet natuurbescherming (Wnb) valt. Ook in de directe omgeving zijn dergelijke gebieden niet aanwezig. Tot slot zijn er in de directe nabijheid van het plangebied geen Natura 2000-gebieden gelegen. Het voorliggende bestemmingsplan heeft dan ook geen negatieve invloed op de instandhoudingsdoelstellingen voor de habitats en/of soorten waarvoor de Natura 2000-gebieden in de (wijde) omgeving als zodanig zijn aangewezen.

## **5.11.3 Conclusie**

Vanuit het aspect flora en fauna gelden er geen actuele belemmeringen voor de voorgenomen ontwikkeling. Indien de bestaande populieren aan de rand van het perceel Molenstraat 82 worden gekapt, is nader ecologisch onderzoek (naar o.a. vleermuizen) noodzakelijk. Om dit juridisch te borgen is in het bestemmingsplan een voorwaardelijke verplichting op te nemen.

Ook dient voor alle in het wild levende planten- en diersoorten de zorgplicht in acht te worden genomen.

#### <span id="page-54-0"></span>**5.12 Water**

## **5.12.1 Kader**

#### *Nationaal Waterplan*

Het Rijksbeleid op het gebied van water is vastgelegd in de Structuurvisie Infrastructuur en Ruimte. De waterplannen geven het landelijke, respectievelijk regionale (strategische) waterbeleid weer. Voor het rijk is dit vastgelegd in het Nationaal Waterplan (NWP). Het NWP geeft de hoofdlijnen, principes en richting van het nationale waterbeleid. Het Nationaal Waterplan 2016-2021 is de opvolger van het Nationaal Waterplan 2009-2015 en vervangt dit plan én de partiële herzieningen hiervan. Het NWP is op 10 december 2015 door de minister van Infrastructuur en Milieu en de staatssecretaris van Economische Zaken vastgesteld.

Op basis van de Waterwet is het Nationaal Waterplan voor de ruimtelijke aspecten tevens een structuurvisie. Het NWP is zelfbindend voor het Rijk. Het Rijk is in Nederland verantwoordelijk voor het hoofd- watersysteem. In het Nationaal Waterplan legt het Rijk onder meer de strategische doelen voor het waterbeheer vast.

Het kabinet speelt proactief in op de verwachte klimaatveranderingen op lange termijn, om overstromingen te voorkomen. Binnen de planperiode gaan realistische maatregelen in uitvoering die een antwoord bieden op de opgaven voor de korte termijn en voldoende mogelijkheden openlaten om op langere termijn verdere stappen te zetten. Het kabinet sluit daarmee aan bij de resultaten van het Deltaprogramma. Met deze handelwijze is Nederland koploper en toonaangevend voorbeeld in de wereld. Met dit Nationaal Waterplan voldoet Nederland aan de Europese eisen die voortvloeien uit de Kaderrichtlijn Water (KRW), de Richtlijn Overstromingrisico`s (ROR) en de Kaderrichtlijn Mariene Strategie.

Vanuit de verantwoordelijkheid voor het watersysteem verankert het Rijk de volgende principes:

- Integraal waterbeheer. Het kabinet houdt vast aan een integrale aanpak van de wateropgaven, door opgaven op het gebied van waterkwantiteit (waterveiligheid en wateroverlast), waterkwaliteit en gebruik van (zoet)water in natte en droge situaties in samenhang te beschouwen.
- Afwenteling voorkomen. Het kabinet wil voorkomen dat waterkwantiteits- en waterkwaliteitsproblemen worden afgewenteld in de ruimte en de tijd, zoals het afwentelen van bovenstrooms veroorzaakte waterkwaliteitsproblemen op benedenstrooms gelegen wateren. Om afwenteling te voorkomen, maken beheerders onderling afspraken over acceptabele hoeveelheden en de kwaliteit van het te ontvangen water. Om afwenteling te voorkomen gelden ook de tritsen vasthouden-bergen-afvoeren en schoonhouden-scheidenschoonmaken.

## *Nationaal Bestuursakkoord Water*

In het Nationaal Bestuursakkoord Water (NBW) is het kabinetsstandpunt over het waterbeleid in de 21e eeuw vastgelegd. De hoofddoelstellingen zijn: het waarborgen van het veiligheidsniveau bij overstromingen en het verminderen van wateroverlast. Daarbij wordt de voorkeur gegeven aan ruimtelijke maatregelen boven technische maatregelen.

In het NBW is ook de watertoets als procesinstrument opgenomen. De watertoets is het proces van vroegtijdig informeren, adviseren en beoordelen van waterhuishoudkundige aspecten in ruimtelijke plannen en besluiten. Het doel van dit instrument is waarborgen dat de waterhuishoudkundige doelstellingen expliciet in beschouwing worden genomen als het gaat om waterhuishoudkundig relevante ruimtelijke plannen en besluiten. Uitvoering van de watertoets betekent in feite dat de gemeente en de waterbeheerder samenwerken bij het uitwerken van ruimtelijke plannen, zodat problemen in het gebied zelf en de omgeving worden voorkomen. De watertoets is sinds 2003 verankerd in de wet- en regelgeving en is hiermee verplicht voor alle ruimtelijke plannen en besluiten.

In 2008 is het NBW geactualiseerd met als doel de watersystemen in 2015 op orde te krijgen, vooral op het gebied van wateroverlast en watertekort.

#### *Kaderrichtlijn water*

Op 22 december 2000 is de Europese Kaderrichtlijn Water (KRW) van kracht geworden. De KRW geeft een kader voor de bescherming van de ecologische en chemische kwaliteit van oppervlaktewater en grondwater.

#### *Waterbeheer 21e eeuw*

In september 2000 heeft de commissie Waterbeheer 21e eeuw (WB21) advies uitgebracht over het toekomstig waterbeheer in Nederland. Belangrijk onderdeel van WB21 is het uitgangspunt van ruimte voor water. Er mag geen afwenteling plaatshebben; berging moet binnen het stroomgebied plaatshebben. Dit betekent onder andere het aanwijzen en instandhouden van waterbergingsgebieden. Daarnaast wordt verdroging bestreden en worden watertekorten verminderd.

#### *Provinciaal Milieu- en Waterplan 2016-2021*

Op 18 december 2015 is het Provinciaal Milieu- en Waterplan 2016 - 2021 (PMWP) vastgesteld. Het PMWP staat voor samenwerken aan Brabant waar iedereen prettig woont, werkt en leeft in een veilige en gezonde leefomgeving.

De zorg voor een duurzaam schone en veilige fysieke leefomgeving staat centraal het Provinciaal Milieu- en Waterplan (PMWP). De Agenda van Brabant plaatst provinciaal beleid in dienst van gezondheid, biodiversiteit, sociale ontwikkeling en een innovatieve, duurzame economie. Het Provinciaal Milieuplan 2012-2015 en het Provinciaal Waterplan 2010-2015 gaven hieraan de afgelopen jaren invulling. Het Provinciaal Milieu- en Waterplan 2016-2021 integreert de milieuen de wateropgave. Het zet de nieuwe koers uit voor de provinciale inzet met betrekking tot water, bodem, lucht en de overige milieuaspecten.

Om met de diverse belangen en milieuaspecten te kunnen omgaan, hanteert de provincie in het waterplan de principes van de people-planet-profit-benadering. Vanuit de sociaalmaatschappelijke invalshoek (people) krijgen veiligheid tegen overstroming, bescherming tegen wateroverlast, een betrouwbare drinkwatervoorziening en goede recreatievoorzieningen aandacht. Vanuit de economische invalshoek(profit) heeft het plan aandacht voor onder meer een goede watervoorziening voor industrie en landbouw en voor het transport over water. Bij de derde invalshoek (planet) wordt uitgegaan van water als voorwaarde voor een gezonde leefomgeving voor mens en natuur. Belangrijke thema's hierbij zijn de verbetering van de waterkwaliteit, de verdrogingsbestrijding en de meer natuurlijke inrichting van de provinciale watersystemen.

#### *Beleid Waterschap Brabantse Delta*

Het waterschap Brabantse Delta is verantwoordelijk voor het waterbeheer in de gemeente. Het waterschap richt zich op een goede uitvoering van de wettelijke taken rondom waterveiligheid, waterkwaliteit en watersysteembeheer. Daarbij houden zij rekening met de toekomstbestendigheid van het watersysteem (met oog voor klimaatadaptatie, innovaties, ruimtelijke ontwikkelingen, toekomstig medegebruik en het tegengaan van verdroging). Het waterschap heeft de grondslag van haar beleid opgenomen in het waterbeheersplan 2016- 2021 'Grenzeloos verbindend'.

Daarnaast heeft het waterschap waar nodig nog toegespitst beleid en beleidsregels op de verschillende thema's/speerpunten uit het waterbeheersplan en heeft het waterschap een eigen verordening; De Keur en de legger. De Keur bevat gebods-en verbodsbepalingen met betrekking tot ingrepen die consequenties hebben voor de waterhuishouding en het waterbeheer. De legger geeft aan waar de waterstaatswerken liggen, aan welke afmetingen en eisen die moeten voldoen en wie onderhoudsplichtig is. Veelal is voor deze ingrepen een watervergunning van het waterschap benodigd. De Keur is onder andere te raadplegen via de site van waterschap Brabantse Delta.

Het waterschap hanteert bij nieuwe ontwikkelingen het principe van waterneutraal bouwen, waarbij gestreefd wordt naar het behoud of herstel van de 'natuurlijke' waterhuishoudkundige situatie. Vanwege dit principe wordt bij uitbreiding van verhard oppervlak voor de omgang met hemelwater uitgegaan van de voorkeursvolgorde infiltreren, bergen, afvoeren. De technische eisen en uitgangspunten voor het ontwerp van watersystemen zijn opgenomen in de 'beleidsregel Afvoer hemelwater door toename en afkoppelen van verhard oppervlak, en de hydrologische uitgangspunten bij de keurregels voor afvoeren van hemelwater'.

#### *Doelstelling Meerlaagsveiligheid Waterschap Brabantse Delta*

Het waterschap is continu betrokken bij ruimtelijke ontwikkelingen in hun beheergebied. Meerlaagsveiligheid is voor het waterschap steeds meer een manier om continu te werken aan:

- het reduceren van overstromingsrisico's (kansen en gevolgen)
- het verminderen van kwetsbaarheid
- het leefbaarder maken van de (bedreigde) omgeving

De bedoeling is om bescherming tegen overstromingen en omgaan met overstromingsrisico expliciet bespreekbaar te maken in de ruimtelijke ontwikkeling. Impliciet worden nu risico's geaccepteerd: men denkt dat het veilig is, maar het risico is nooit nul. Door middel van een aanvulling in het toetsen van plannen willen we nu proberen om (de acceptatie van) deze risico's expliciet te maken.

#### *Beleid gemeente Moerdijk*

Het waterbeleid van de gemeente maakt onderdeel uit van de paraplunota Leefomgeving, zie hiervoor paragraaf 4.3.

#### **5.12.2 Onderzoek**

Het plan is inhoudelijk getoetst aan verschillende 'waterthema's'. Toetsing aan deze thema's levert de watertoets op.

#### **5.12.3 Bestaande situatie**

#### *Situering plangebied*

Het voorliggende plangebied is in de bestaande situatie geheel onverhard en ingericht als grasland. Het plangebied heeft in de huidige situatie een agrarische functie, die in de toekomstige situatie ingewisseld wordt voor een woonfunctie. Aan de noordoostzijde wordt het plangebied begrenst door de Westkreekweg, aan de zuidwestzijde door de Molenstraat. De overige grenzen worden globaal gevormd door bestaande watergangen.

#### *Waterhuishoudkundige situatie*

Het waterkwantiteits- en kwaliteitsbeheer wordt ter plaatse van het plangebied gevoerd door Waterschap Brabantse Delta. Het plan ligt binnen het Peilbesluit Moerdijk en betreft het peilgebied Oude Fijnaart, Nieuwe Molen / Tonnekreek-Keenehaven, met een zomerpeil van 1,00 m – NAP en een winterpeil van 1,20 m – NAP.

In het plangebied zijn watergangen gelegen die in beheer zijn bij het Waterschap Brabantse Delta. (zie afbeelding 5.6). Aan de oostzijde grenst het plangebied aan een categorie Awaterloop. Deze waterloop heeft een tracé dat van zuid naar noord loopt aan de oostzijde van het plangebied. De waterloop maakt tevens onderdeel uit van de waterberging voor de bestaande sportwijk en voert af naar de waterberging rondom het sportpark De Fendert aan de noordzijde van de Westkreekweg. Verder grenst het plangebied aan de zuid- en westzijde aan een categorie B-waterloop. Ook loopt er een B-watergang door het plangebied.

*Afbeelding 5.6: watergangen rondom het plangebied (roze: B-watergangen / blauw: A-watergangen)*

#### *Riolering*

In het plangebied zelf is op dit moment, door afwezigheid van bebouwing, geen riolering aanwezig. Direct aan de zuidkant is er wel bebouwing aanwezig, welke is voorzien van een aansluiting op drukriolering. Daarnaast ligt er aan de oostkant van het plangebied aan de andere kant van de waterpartijen een gescheiden stelsel in de Sportwijk. Ter hoogte van De Parel (de kruising van de Margrietstraat, Christinastraat en de Westkreekweg) ligt het gemengd rioolstelsel van Fijnaart.

#### *Bodemopbouw*

Door Ingenieursbureau Lankema is een grondonderzoek uitgevoerd (Rapport Geohydrologisch overig, Uitbreidingsplan Fijnaart West, tussen de Westkreekweg en de Molenstraat te Fijnaart, d.d. 07-11-2017). Hierbij is een aantal sonderingen en boringen gemaakt. Uit dit grondonderzoek blijkt dat de ondiepe bodemopbouw vrij grillig is, waarbij klei en zandlagen elkaar afwisselen. De zandlagen die er zijn, zijn kleiig en matig humeus. Op basis van dit onderzoek wordt geconcludeerd dat het niet mogelijk is om te infiltreren zonder aanvullende maatregelen te treffen

#### *Hoogte maaiveld*

De maaiveldhoogte ter plaatse van de onderzoekspunten varieert van 0,05 m - NAP tot 0,66 m + NAP. Het terrein en de omgeving zijn relatief vlak.

#### *Grondwatersysteem*

Op basis van de Bodemkaart van Nederland is het plangebied gelegen in de grondwatertrap IIl. In onderstaande tabel zijn de Gemiddeld Hoogste Grondwaterstand (GHG) en de Gemiddeld Laagste Grondwaterstand (GLG) van deze grondwatertrap opgenomen. De bodem bestaat uit Zavel met homogeen profiel. Ten behoeve v:an de beoogde ontwikkeling wordt de bodem opgehoogd met klei in verband met wateroverlast door de lage ligging

| Grondwatertrap | GLG (in cm –MV) | GHG (in cm –MV) |
|----------------|-----------------|-----------------|
| III            | 80 -120         | 25-40           |

In de langdurig gemonitorde peilbuizen uit het Regionaal Geohydrologisch Informatiesysteem van TNO zijn in de omgeving van de onderzoekslocatie fluctuaties in het grondwater van circa 0,7 m geregistreerd. Op basis van het totaal aan voorhanden zijnde gegevens geldt momenteel de volgende optimale schatting van het grondwaterregime:

| Grondwaterregime                         | 1e WVP      | freatisch water |
|------------------------------------------|-------------|-----------------|
| Gemiddeld hoogste grondwaterstand (GHG): | 0,2 m - NAP | 0,8 m - NAP     |
| Gemiddelde grondwaterstand (GMG):        | 0,6 m - NAP | 1,0 m - NAP     |
| Gemiddeld laagste grondwaterstand (GLG): | 0,9 m - NAP | 1,2 m - NAP     |

Volgens de grondwaterkaart van Nederland is het horizontale verhang in de omgeving van de onderzoekslocatie nihil. De verticale stroming van het grondwater is doorgaans opwaarts gericht (kwel). De locatie ligt niet in het intrekgebied van een grondwaterwinning c.q. een grondwaterbeschermingsgebied.

#### **5.12.4 Waterbeheer**

#### *Algemeen*

Bij de voorbereiding van bestemmingsplannen wordt gestreefd naar een duurzame en integrale benadering van de totale waterhuishouding binnen een plangebied en een milieutechnische verantwoorde keuze van het rioleringsstelsel. De meest duurzame waterhuishoudkundige situatie in het stedelijke watersysteem is een situatie waarbij:

- Het oppervlaktewater door het stedelijke gebied kwalitatief noch kwantitatief wordt beïnvloed.
- Het grondwater door het stedelijke gebied kwalitatief noch kwantitatief wordt beïnvloed.
- Het benodigde ruimtebeslag voor een goed functionerende oppervlaktewatersysteem wordt gerespecteerd.

Tegenwoordig geldt het uitgangspunt dat plannen zoveel mogelijk hydrologisch neutraal worden uitgevoerd bij een toename van het verhard oppervlak en het gescheiden afvoeren van het hemelwater. Het doel van dit uitgangspunt is om te voorkomen dat hemelwater als gevolg van uitbreiding van het verhard oppervlak versneld op het watersysteem wordt geloosd.

De waterbeheerder Waterschap Brabantse Delta heeft diverse uitgangspunten opgesteld voor het omgaan met de afvoer van hemelwater bij ruimtelijke ontwikkelingen. De algemene voorkeur van de waterbeheerder om met water om te gaan, is de voorkeursvolgorde 'vasthouden', 'bergen' en 'afvoeren'. Vasthouden wil zeggen, zoveel mogelijk water binnen het gebied houden door zoveel mogelijk onverhard oppervlak te hebben of door bijvoorbeeld platte daken te gebruiken. Bergen wil zeggen, water tijdelijk op het terrein houden, bijvoorbeeld door infiltratie in de bodem of oppervlaktewater. Afvoeren is de laatste optie; dit kan naar oppervlaktewater of (hemelwater)riolering.

## *Toename verhard oppervlak*

Met het oog op de voorliggende ontwikkeling is beoordeeld hoeveel het verhard afvoerende oppervlak zal toenemen. Het voorliggende bestemmingsplan voorziet in de bouw van maximaal 120 nieuwe woningen op een onverhard perceel. Met de ontwikkeling van de nieuwe woningen zal het verhard oppervlak, bestaande uit het uitgeefbaar gebied, wegen en parkeren en voetpaden, toenemen met circa 42.190 m2.

## *Retentie o.b.v. compensatieplicht keur*

Indien sprake is van een toename van meer dan 10.000 m2 aan verhard oppervlak, dient binnen het plangebied te worden voorzien in retentie volgens de beleidsregel.

Omdat de uitbreiding groter is dan de grenswaarde van 10.000 m2 is compensatie voor het plangebied benodigd. Voor toename van verhard oppervlak kan normaal gesproken uitgegaan worden van 600 m3/ha. Echter, bij deze situatie is sprake van maatwerk en is afstemming met het waterschap noodzakelijk voor het bepalen van de compensatieplicht. Bij de gemeente en het waterschap is namelijk ook bekend, dat de huidige waterbalans van het stedelijk gebied van Fijnaart niet in verhouding staat tot de ontvangende peilgebieden. Aangezien er nu al wateroverlast binnen zowel het stedelijk als landelijk gebied kan voorkomen, is extra compensatie zeker gewenst.

Hier geldt het eenvoudige principe: hoe meer waterberging in het watersysteem, hoe beter. Voldoende waterbergend vermogen zorgt bij extreme hoeveelheden neerslag namelijk voor minder wateroverlast (in zowel stedelijk als landelijk gebied). De ontwikkeling van het plangebied biedt nu ook gelijk kans om tot een robuuster watersysteem te komen. Hiermee kan een bijdrage kan worden geleverd aan het verminderen van de wateroverlast in en rond het dorp Fijnaart.

## *Extra waterberging*

Om een indicatie te geven van de wenselijk geachte extra waterberging (ter verbetering van de waterbalans) zijn de in- en uitbreidingslocaties van de afgelopen 25 jaar binnen Fijnaart geïnventariseerd. Hierbij bedroeg de toename van het verhard oppervlak (zonder compensatie) in totaal circa 35.365 m2. Op basis van de huidige algemene regels van waterschap Brabantse Delta uit de keur is bepaald wat de bijbehorende compensatie (60 mm /ha)voor de optelsom van alle locaties zou moeten zijn om hydrologisch neutraal te zijn volgens de huidige eisen. De benodigde extra compensatie is bepaald op 2.122 m3 (=35.365 m2 x 1.0 x 0.06 m). Voor de veiligheidsfactor is gerekend met 1,0 voor polder/peilgebieden).

#### *Totaal benodigde waterberging / retentie*

Op basis van een compensatieplicht van 600 m3/ha bedraagt de minimale compensatie voor het plangebied circa 2.531 m3. Dit op basis van een toename van verhard oppervlak van 4,2 ha. Samen met de extra compenserende waterberging van 2.122 m3 bedraagt de bergingsambitie in en rond het plangebied in totaal 4.653 m3. Aangezien er nu al wateroverlast binnen het stedelijk gebied voorkomt, wordt er als compensatie dus ruim 1,5- 2 x de retentienorm van 600 m3/ha aangehouden. Uitgaande van een maximale peilstijging in het polderpeil van 0,30 m (= verschil zomerpeil NAP -1,0 m en 0,10 m boven laagste externe overstortdrempel NAP -0,59 m) betekent dit indicatief een reservering van circa 15.510 m2 ten behoeve van waterberging.

#### **5.12.5 Invulling watersysteem**

Binnen het stedenbouwkundig ontwerp is rekening gehouden met de aanleg van meerdere waterberging- en retentiegebieden. De voorzieningen in deze gebieden variëren van wadi's tot

grotere waterbergingsgebieden met overloopgebieden. De geplande oppervlakte van de waterberging (onderdeel van het regionale watersysteem) bedraagt circa 17.775 m2 en de oppervlakte van de retentiegebieden (uitgevoerd als wadi's met een gedoseerde afvoer) bedraagt 6.200 m2.

*Afbeelding 5.7: planschets met watersysteem, wadi's en retentiegebieden* 

Het merendeel van de nieuw aangebrachte verharding in het plangebied stroomt af naar de wadi's. In deze wadi's wordt het water vastgehouden en/of gedoseerd geloosd op het omliggende watersysteem. Dit omliggende watersysteem wordt aan alle zijden van het plangebied

opgewaardeerd. Dit levert niet alleen bijdrage aan de retentie/waterbergingseis voor de nieuwe verharding, maar levert ook een positieve bijdrage aan de rest van het watersysteem aan de westzijde van Fijnaart (kan gebruik maken van de extra gecreëerde waterberging). De bestaande duikerverbinding (gelegen naast het perceel van Molenstraat 80) komt te vervallen. Hiervoor in plaats komt een nieuw tracé aan de zuidoostzijde van het plangebied. In de nieuwe situatie kan water bovenstrooms van de planlocatie langs weerszijde van het plangebied afwateren in noordelijke richting.

In verband met het doelmatig uitvoeren van het onderhoud aan de waterlopen dient er rekening gehouden te worden met de beschermingszones vanuit de waterloop.

#### **5.12.6 Riolering**

In de nieuwe situatie wordt een gescheiden rioolstelsel toegepast. In zijn algemeenheid is voor de waterhuishouding in nieuwbouwprojecten de realisatie van een duurzaam gescheiden systeem het uitgangspunt. Dit betekent dat het schone hemelwater, dat valt op daken en (niet vervuilde) terreinverhardingen, zoveel als mogelijk lokaal apart dient te worden ingezameld en dat alleen het vervuilde huishoudelijke afvalwater via het riool wordt afgevoerd naar de rioolwaterzuiveringsinstallatie.

## *Hemelwaterafvoer*

Binnen het plangebied Fijnaart-West wordt een gescheiden rioolstelsel aangebracht, aangezien lokale infiltratie in de bodem geen reële optie is door de slechte doorlatendheid van de bodem. Met betrekking tot het HWA-stelsel wordt er wel voor gekozen om af te wijken van een traditioneel HWA-stelsel en in plaats daarvan te kiezen voor een afvoer die meer geïntegreerd is in de 'water' beleving van de wijk. Hierbij wordt gebruik gemaakt van wadi's en oppervlakkige afvoer richting aangrenzende watergangen. Om hemelwater van de daken af te voeren wordt er wel gebruik gemaakt van rioolbuizen die hemelwater afvoeren richting het oppervlaktewater of richting de wadi's. Dit geldt ook voor de afwatering van de straten die niet direct aan een watergang grenzen.

De hydraulische belasting van het HWA-stelsel wordt volledig veroorzaakt door afwaterend verhard oppervlak. Deze is bepaald aan de hand van planschets en ontwerptekeningen. Hierbij is onderscheid gemaakt tussen oppervlak dat afvoert richting het oppervlaktewater, richting de rioolstrengen en rechtstreeks richting de wadi's. Binnen het plan zal de grootte van de kavels en van de woningen afhangen van de wensen van de kopers. Er is dus nog geen definitieve kavelindeling.

In verband hiermee wordt er bij de berekeningen van het HWA-stelsel uitgegaan van een verhardingspercentage van de kavels van 80%. Dit is gebaseerd op een nauwkeurige inventarisatie van het verhard oppervlak van de nabij gelegen Sportwijk.

Het oppervlak van de wadi's is ook bepaald, aangezien de neerslag die hierop valt direct in de wadi's terecht komt. Een totaal overzicht van het afwaterend oppervlak is weergegeven in tabel 5.1.

| Type oppervlak                     | Oppervlakte (m²) |
|------------------------------------|------------------|
| Wegvlak                            | 14.350           |
| Kavels (verhardingspercentage 80%) | 27.840           |
| Subtotaal verhard oppervlak        | 42.190           |

| Wadi's incl. zone          | 6.200  |
|----------------------------|--------|
| Totaal afvoerend oppervlak | 48.390 |

*tabel 5.1 Totaaloverzicht afwaterend oppervlak nieuwe situatie*

Een deel van de rijbaan zal op één oor richting de watergangen aangebracht worden. Dit geldt voor alle watergangen die zich direct naast het oppervlaktewater bevinden. In het totaal betreft dit 10.500 m². Het overige deel van de verharding zal afwateren op het HWA stelsel.

#### *Vuilwaterafvoer*

Zoals beschreven wordt binnen het plangebied een gescheiden rioolstelsel aangebracht. In verband hiermee wordt er een apart DWA-stelsel aangebracht binnen het plangebied. Dit zal onder vrij verval afvoeren naar een te realiseren rioolgemaal aan de zuidwestzijde van het plangebied. Dit gemaal zal inprikken op een bestaande persleiding die zich aan de zuidoostzijde van het plangebied bevindt. Hierbij is het van belang dat bij het ontwerp van het gemaal rekening gehouden wordt met de samenloop van twee andere gemalen (Heijningen en Margrietstraat) die middels deze persleiding afvoeren.

#### **5.12.7 Aanlegpeilen**

De gronden binnen het plangebied bestaan voornamelijk uit klei. In verband met de lage ligging worden de gronden opgehoogd. Dit voorkomt in de toekomst wateroverlast door o.a. inundatie vanuit het oppervlaktewater of hoge grondwaterstanden door een te geringe ontwateringsdiepte. Op basis van de verstrekte plangegevens en aanvullende informatie zijn de navolgende peilen aangenomen:

- Gemiddeld huidig maaiveld niveau 0,1 m + NAP
- Toekomstig wegpeil van 0,40 m + NAP tot 0,50 m + NAP.
- Laagste BOB-niveau riolering 2,7 m NAP

Het toekomstige bouwpeil van de woningen is nog niet bekend. Dit wordt bepaald ten tijde van de omgevingsvergunningsprocedure.

#### *Waterkwaliteit*

Het tegengaan van riooloverstorten door de afkoppeling van hemelwater van de DWA komt de waterkwaliteit (in de omgeving) ten goede. Het ontstaan van (nieuwe) vervuilingsbronnen dient zoveel mogelijk te worden voorkomen om vervuiling van grond- en oppervlaktewater te beletten. Het toepassen van niet-uitloogbare bouwmaterialen bij de toekomstige ontwikkeling voorkomt dat het hemelwater wordt vervuild. In verband hiermee dienen geen (sterk) uitloogbare materialen zoals koper, lood, zink of teerhoudende dakbedekking te worden gebruikt op delen die met hemelwater in contact komen, zoals de dakbedekking, goten en pijpen of er moet voorkomen worden dat deze materialen kunnen uitlogen (bijvoorbeeld door het coaten van loodslabben).

Voorliggend plan heeft geen effect op de waterkwaliteit omdat door middel van het toepassen van niet-uitloogbare bouwmaterialen, voorkomen wordt dat het hemelwater wordt vervuild. Voor de nieuwbouw van woningen gaan het waterschap en de gemeente daarnaast uit van een gescheiden rioleringsstelsel.

#### *Veiligheid*

In of in de nabijheid van het plangebied komt geen (regionale) waterkering voor. In het plangebied kan er sprake zijn van wateroverlast als gevolg van extreme neerslagomstandigheden. Door de aanleg van waterberging / retentie wordt dit zo veel mogelijk beperkt. Daarnaast is er ook sprake van een overstromingskans. Dat kan ontstaan door bijvoorbeeld een doorbraak van een waterkering. In dit gebied kan bij het huidige maaiveldniveau een waterdiepte ontstaan van gemiddeld ca. 0,4-0,5 m. (bron: [www.basisinformatie](http://www.basisinformatie-overstromingen.nl/)[overstromingen.nl](http://www.basisinformatie-overstromingen.nl/) | maximale waterdiepte Nederland). Doordat het aanlegpeil enkele decimeters hoger wordt (gevolgbeperkende maatregel) zal de maximale waterdiepte in het plangebied worden gereduceerd. Desalniettemin is het in verband met de veiligheid van belang dat men zich bewust is van het overstromingsrisico. Om hierop beter voorbereid te zijn kijk op [www.overstroomik.nl](http://www.overstroomik.nl/)

#### **5.12.8 Conclusie**

<span id="page-64-0"></span>De plannen zullen niet alleen voorzien in de waterhuishoudelijke opgave als gevolg van de toename van het verhard oppervlak van de wijk zelf, maar tevens een substantiële bijdrage leveren aan het tegengaan van de waterproblematiek die in Fijnaart al langere tijd speelt.

# **6 Maatschappelijke uitvoerbaarheid**

## <span id="page-66-0"></span>**6.1 Draagvlak**

Met dit bestemmingsplan wordt voorzien in een bouwtitel voor maximaal 120 grondgebonden grondgebonden woningen. De woningen worden op een gepaste wijze toegevoegd aan de bestaande stedenbouwkundige structuur van Fijnaart. Tevens wordt de ontwikkeling passend geacht binnen de actuele beleidskaders van het rijk, de provincie en gemeente en is passend in het gebiedsplan voor de kern Fijnaart. Daarnaast is er reeds vanaf het allereerste begin van het project contact gelegd met de omwonenden en is hen gevraagd naar wat zij belangrijke aandachtspunten vonden bij deze ontwikkeling. Tijdens een tweede informatieavond (voor alle belangstellenden waaronder omwonenden), waarbij het stedenbouwkundig plan werd toegelicht, bleek dat er een acceptatie was voor de plannen. Daarmee wordt verondersteld dat er voldoende draagvlak is. Bovendien is in de bestemmingsplanprocedure de mogelijkheid geboden om zienswijzen in te dienen (zie ook paragraaf 6.3).

#### <span id="page-66-1"></span>**6.2 Voorbereidingsfase**

#### *Overleg*

Conform artikel 3.1.1. van het Bro moeten burgemeester en wethouders bij de voorbereiding van een bestemmingsplan overleg plegen met de besturen van betrokken gemeenten en waterschappen en met de Rijks- en provinciale diensten die betrokken zijn bij de zorg voor de ruimtelijke ordening of belast zijn met de behartiging van belangen welke in het plan in het geding zijn.

In het kader van het vooroverleg is het voorontwerpbestemmingsplan toegezonden aan diverse overlegpartijen. De ontvangen reacties zijn samengevat en beantwoord in de Nota Inspraak en Overleg, welke als bijlage 7 bij deze toelichting is gevoegd.

#### *Inspraak*

Het voorontwerpbestemmingsplan is, conform de gemeentelijke inspraakverordening, voorafgaand aan de formele bestemmingsplanprocedure voor inspraak vrijgegeven. Gedurende de inspraaktermijn is een ieder in de mogelijkheid gesteld schriftelijke en/of mondeling te reageren op het bestemmingsplan.

De ontvangen inspraak- en overlegreacties zijn samengevat en beantwoord in de Nota Inspraak en Overleg, welke als bijlage 7 bij deze toelichting is gevoegd.

#### <span id="page-66-2"></span>**6.3 Ontwerpfase**

Na afronding van het vooroverleg en de inspraakprocedure is de formele bestemmingsplanprocedure gestart. De aanpassingen die volgden uit de inspraak- en overlegreacties zijn verwerkt in het ontwerpbestemmingsplan. Ook zijn er enkele ambtshalve aanpassingen doorgevoerd. Deze zijn ook vermeld in de Nota van Inspraak en Overleg.

Het ontwerpbestemmingsplan is gedurende zes weken ter inzage gelegd. Binnen deze termijn is een ieder in de gelegenheid gesteld schriftelijk en/of mondeling een zienswijze op het plan in te dienen. Er zijn twee zienswijzen ontvangen, die zijn samengevat en beantwoord in de Nota van Zienswijzen en ambtshalve wijzigingen. Deze nota is als bijlage 8 bij de toelichting opgenomen. Naar aanleiding van de zienswijzen zijn geen wijzigingen in het bestemmingsplan opgenomen. Wel zijn naar aanleiding van de ambtshalve wijzigingen enkele wijzigingen in het bestemmingsplan opgenomen.

## <span id="page-67-0"></span>**6.4 Vaststellingsfase**

Binnen twaalf weken na de termijn van terinzagelegging moet de gemeenteraad beslissen omtrent de vaststelling van het bestemmingsplan. Het bestemmingsplan is gewijzigd vastgesteld ten opzichte van de ontwerpversie.

<span id="page-67-1"></span>Het vastgestelde bestemmingsplan behoeft op grond van de Wro geen goedkeuring meer van Gedeputeerde Staten. Tegen het besluit tot vaststelling staat, voor belanghebbenden, direct beroep open bij de Afdeling bestuursrechtspraak van de Raad van State. Direct na de beroepstermijn treedt, indien tijdens de beroepstermijn geen verzoek om voorlopige voorziening is ingediend, het plan in werking waarna tot vergunningverlening kan worden overgegaan.

# **7 Economische uitvoerbaarheid**

## <span id="page-68-0"></span>**7.1 Exploitatieverplichting**

Bij de voorbereiding van een bestemmingsplan dient op grond van artikel 3.1.6 van het Besluit ruimtelijke ordening (Bro) in de plantoelichting van een bestemmingsplan minimaal inzicht te worden gegeven in de economische uitvoerbaarheid van het plan. Tevens bestaat op grond van de Wet ruimtelijke ordening de verplichting om, indien sprake is van ontwikkelingen waarvoor de gemeente redelijkerwijs kosten moet maken, bijvoorbeeld voor de aanleg van voorzieningen van openbaar nut, en de plankosten, deze moeten kunnen worden verhaald op de initiatiefnemer c.q. ontwikkelaar. Een en ander dient te worden vastgelegd in privaatrechtelijke overeenkomsten met iedere grondeigenaar. Als er met een grondeigenaar geen overeenkomst is gesloten en het kostenverhaal niet anderszins is verzekerd, dient een exploitatieplan te worden opgesteld welke tegelijkertijd met het bestemmingsplan moet worden vastgesteld.

De gemeente is eigenaar van de gronden. Het kostenverhaal wordt verdisconteerd in de gronduitgifte van de kavels. Het opstellen van een exploitatieplan is daarom niet noodzakelijk.

Verder blijkt uit een vertrouwelijke exploitatieopzet dat het plan financieel uitvoerbaar is.

## <span id="page-68-1"></span>**7.2 Conclusie**

Gezien het voorgaande wordt het plan financieel uitvoerbaar geacht.