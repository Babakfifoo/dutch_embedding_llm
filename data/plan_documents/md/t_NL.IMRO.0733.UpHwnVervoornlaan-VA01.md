# **GEMEENTE LINGEWAAL**

# **Uitwerkingsplan Herwijnen-Oost**

Toelichting

NL.IMRO.0733.UpHwnVervoornlaan-VA01 Projectnr.095-040 / december 2016

| 1          | INLEIDING<br>                            | 3  |
|------------|------------------------------------------|----|
| 1.1        | Aanleiding 3                             |    |
| 1.2        | Ligging plangebied  4                    |    |
| 1.3        | Geldend bestemmingsplan 5                |    |
| 1.4        | Leeswijzer  7                            |    |
|            |                                          |    |
| 2          | BESTAANDE SITUATIE<br>                   | 9  |
| 2.1        | Ruimtelijke & functionele structuur 9    |    |
| 3          | BELEIDSKADERS                            | 11 |
| 3.1        | Nationaal beleid 11                      |    |
| 3.2        | Provinciaal beleid  16                   |    |
| 3.3        | Regionaal beleid 19                      |    |
| 3.4        | Gemeentelijk beleid 19                   |    |
|            |                                          |    |
| 4          | PLANBESCHRIJVING<br>                     | 25 |
| 4.1        | Stedenbouwkundig model 25                |    |
| 4.2        | Voorlopig ontwerp  28                    |    |
| 4.3        | Woningbouwprogramma voorlopig ontwerp 31 |    |
| 4.4        | Parkeren 31                              |    |
| 5          | MILIEU-<br>& OMGEVINGSASPECTEN<br>       | 33 |
|            |                                          |    |
| 5.1        | Milieu  33                               |    |
| 5.2        | Waterhuishouding  40                     |    |
| 5.3        | Spuitzones 40                            |    |
| 5.4<br>5.5 | Flora & fauna 48<br>5.5 Leidingen 51     |    |
| 5.6        | Vormvrije mer - beoordeling 51           |    |
|            |                                          |    |
| 6          | TOETS UITWERKINGSREGELS                  | 53 |
| 7          | ECONOMISCHE UITVOERBAARHEID              | 57 |
|            |                                          |    |
| 8          | JURIDISCHE REGELING                      | 59 |
| 8.1        | Plansystematiek  59                      |    |
| 8.2        | Bestemmingen  60                         |    |
|            |                                          |    |

| 9   | OVERLEG EN ZIENSWIJZENPROCEDURE | 65 |
|-----|---------------------------------|----|
| 9.1 | Overleg 65                      |    |
| 9.2 | Zienswijzenprocedure  65        |    |

## **BIJLAGE(N) BIJ TOELICHTING**

| Bijlage 1 | Akoestisch onderzoek wegverkeerslawaai       |
|-----------|----------------------------------------------|
| Bijlage 2 | Kwalitatief spuitzone onderzoek juni 2015    |
| Bijlage 3 | Kwantitatief spuitzoneonderzoek oktober 2015 |
| Bijlage 4 | Voorlopig Ontwerp Herwijnen Oost             |
| Bijlage 5 | Quickscan FFw en voortoets                   |

## **1 INLEIDING**

## **1.1 Aanleiding**

Het voorliggende uitwerkingsplan ex artikel 3.6 Wet ruimtelijke ordening (Wro) omvat het juridisch-planologische kader voor:

- de bouw van 50 grondgebonden woningen;
- de bouw van een zorgcentrum (avondlicht) met daarvan onderdeel uitmakende woonzorgeenheden.

Hiervoor worden de bestemmingen 'Uit te werken wonen' en 'Uit te werken maatschappelijk' uit het bestemmingsplan 'Kern Herwijnen' nader uitgewerkt. Het betreft globaal het deel aan de oostzijde van de Vervoornlaan, de groene as van de uitbreidingswijk Herwijnen-Oost.

Op 3 februari 2012 heeft het college reeds een deel van de bestemming 'Uit te werken wonen' aan de oostzijde van de Vervoornlaan uit het bestemmingsplan 'Kern Herwijnen' uitgewerkt door middel van vaststelling van het uitwerkingsplan 'Herwijnen Oost Boutlaan 1 t/m 15'. De in dit uitwerkingsplan bestemde aantal woningen tellen mee voor wat betreft de maximaal toegelaten aantal woningen in onderhavig uitwerkingsplan (zie hoofdstuk 6).

In verband met fruitboomgaarden en de daarin voorkomende toepassing van gewasbeschermings- en bestrijdingsmiddelen ten oosten van het uit te werken plangebied is recent een spuitzone-onderzoek uitgevoerd waarbij gebruik wordt gemaakt van de laatste milieu hygiënische inzichten. Dit spuitzone-onderzoek vormt één van de onderleggers voor de uitwerking van het plangebied (zie hoofdstuk 5, paragraaf 3).

## **1.2 Ligging plangebied**

*Afbeelding: luchtfoto met globale ligging plangebied (rood omkaderd)*

#### *Globale ligging plangebied*

Het plangebied is globaal gelegen ten oosten van de Vervoornlaan in de nieuwbouwwijk Herwijnen-Oost aan de oostzijde van Herwijnen. Even ten noorden van het plangebied ligt de Graaf Reinaldlaan (N830) met de belendende Parallelweg. Aan de zuidzijde ontsluit de nieuwbouwwijk op de Achterweg. Aan de oostzijde van het plangebied bevinden zich watergangen en fruitboomgaarden. Aan de westelijke zijde is het overig deel van de kern Herwijnen gelegen.

#### *Concrete ligging plangebied*

Meer en detail sluit het plangebied in noordwestelijke richting aan op de begrenzing van het uitwerkingsplan 'Herwijnen Oost Boutlaan 1 t/m 15', in noordelijke richting op de Boutlaan.

In de noordoostelijke richting valt de plangrens deels samen met de aanwezige B – watergang en grenst deze vervolgens in het middelste deel van de oostelijke plangrens aan de daaronder gelegen A – watergang. In het zuidelijk deel van het plangebied (ongeveer ter hoogte van de bestemming Groen en Maatschappelijk) wordt de oostelijke plangrens gevormd door de perceelsgrens met een belendende fruitboomgaard.

Aan de zuidzijde wordt het plangebied begrenst door de gronden behorende bij het perceel Achterweg 55 en een nog separaat op te stellen bestemmingsplan voor 4 grondgebonden woningen op de hoek Achterweg / Vervoornlaan.

De westelijke plangrens wordt gevormd door de groene as welke de rijbanen op de Vervoornlaan verdeeld.

*Afbeelding plangebied*

## **1.3 Geldend bestemmingsplan**

Voor het plangebied geldt het bestemmingsplan Kern Herwijnen dat is vastgesteld door de gemeenteraad van Lingewaal op 30 juni 2011.Indit bestemmingsplan hebben de gronden in het plangebied deels de bestemming 'Uit te werken wonen' en 'Uit te werken maatschappelijk'.

#### *'Uit te werken wonen'*

Deze gronden zijn bestemd voor wonen met de daarbij behorende tuinen en erven. Tevens mogen onder andere wegen, paden, groenvoorzieningen, waterhuishoudkundige voorzieningen en nutsvoorzieningen, parkeervoorzieningen gerealiseerd worden. Wat betreft de parkeernormen moet voldaan worden aan de normen uit de bijlage 'Parkeernormen' van het bestemmingsplan, waarnaast ruimte dient te worden gereserveerd voor minimaal 1 parkeerplaats ten behoeve van het beroep aan huis en/of bedrijf aan huis.

Bij het uitwerken van de bestemming moeten Burgemeester en wethouders de volgende regels in acht nemen:

- a. in het uitwerkingsplan worden regels gesteld aan de situering en maatvoering van andere bouwwerken;
- b. in de uitwerking kunnen regels worden gesteld met betrekking tot verkeers- en groenvoorzieningen alsmede waterhuishouding;
- c. er dient te worden aangetoond, dat er geen milieuhygiënische belemmeringen voor de realisering van de bestemming bestaan;

- d. het aantal te bouwen woningen mag niet minder bedragen dan 35 en niet meer dan 65;
- e. de breedte van wegen mag maximaal 5,0 m bedragen;
- f. in de benodigde parkeervoorzieningen dient zoveel mogelijk op eigen erf te worden voorzien, met dien verstande dat een deel van de benodigde parkeervoorzieningen in het openbare gebied mag worden gerealiseerd;
- g. woningen mogen niet worden gebouwd binnen een afstand van 106 m van de as van de Graaf Reinaldweg, tenzij kan worden aangetoond dat hierdoor de wettelijke voorkeursgrenswaarde wegverkeerslawaai ingevolge de Wet geluidhinder niet wordt overschreden;
- h. bij het opstellen van het uitwerkingsplan wordt het Waterschap Rivierenland geconsulteerd;
- i. voor het bouwen van hoofdgebouwen gelden de volgende bepalingen:
	- 1. als hoofdgebouw mogen uitsluitend woningen worden gebouwd;
	- 2. hoofdgebouwen zijn uitsluitend toegestaan in de vorm van vrijstaande, halfvrijstaande of aaneengebouwde woningen;
	- 3. de goothoogte van hoofdgebouwen mag maximaal 6,0 m bedragen, de bouwhoogte maximaal 10,0 m;
	- 4. hoofdgebouwen dienen te worden afgedekt met een kap met een dakhelling van minimaal 30° en maximaal 60°.

## *'Uit te werken maatschappelijk'*

Deze gronden zijn bestemd voor wonen al dan niet in combinatie met zorgdoeleinden, zorgdoeleinden niet in combinatie met wonen, nutsvoorzieningen, waterhuishoudkundige voorzieningen, wegen en paden, groenvoorzieningen, parkeervoorzieningen, waarbij de parkeernormen van toepassing zijn zoals opgenomen in de bij deze regels behorende bijlage Parkeernormen.

Bij het uitwerken van de bestemming moeten Burgemeester en wethouders de volgende regels in acht nemen:

- a. in het uitwerkingsplan worden regels gesteld aan de situering en maatvoering van andere bouwwerken;
- b. in de uitwerking kunnen regels worden gesteld met betrekking tot verkeers- en groenvoorzieningen alsmede waterhuishouding;
- c. er dient te worden aangetoond, dat er geen overige milieuhygiënische belemmeringen voor de realisering van de bestemming bestaan;
- d. ten behoeve van wonen zijn zorgdoeleinden toegestaan in de vorm van gemeenschappelijke voorzieningen, zorgvoorzieningen, medische en therapeutische dienstverlening, en verpleegvoorzieningen;

- e. binnen de bestemming zijn maximaal 50 (zorg)woningen toegestaan;
- f. de breedte van wegen mag maximaal 5 meter bedragen;
- g. binnen het bestemmingsvlak dient in de parkeerbehoefte voor de bestemming te worden voorzien;
- h. hoofdgebouwen zijn uitsluitend toegestaan in de vorm van vrijstaande woningen, halfvrijstaande woningen, aaneengebouwde woningen, patiowoningen, appartementengebouwen en/of bijzondere woongebouwen, al dan niet gecombineerd met voorzieningen als bedoeld onder d, alsmede gebouwen ten behoeve van zorgdoeleinden niet in combinatie met wonen;
- i. de goothoogte van vrijstaande woningen, halfvrijstaande woningen, aaneengebouwde woningen en patiowoningen mag maximaal 6 meter bedragen, de bouwhoogte maximaal 10 meter;
- j. de goot- en bouwhoogte van appartementengebouwen en bijzondere woon- gebouwen mag maximaal 10 meter bedragen;
- k. de goot- en bouwhoogte van een gebouw ten behoeve van zelfstandige zorgdoeleinden (niet in combinatie met wonen) mogen maximaal 6 meter bedragen indien het gebouw wordt afgedekt met een plat dak;
- l. indien het onder –k- bedoelde gebouw wordt afgedekt met een kap, mag de bouwhoogte maximaal 8 meter bedragen.

In hoofdstuk [6](#page-53-0) [Toets uitwerkingsregels](#page-53-0) wordt getoetst of aan de voorwaarden uit de bestemming 'Uit te werken wonen' en 'Uit te werken - Maatschappelijk' wordt voldaan.

## **1.4 Leeswijzer**

De voorliggende toelichting is als volgt opgebouwd:

- In hoofdstuk 2 wordt de bestaande karakteristiek van het plangebied beschreven;
- In hoofdstuk 3 volgt een beschrijving van het beleidskader dat van toepassing is op het bestemmingsplan;
- In hoofdstuk 4 volgt de planbeschrijving: deze bestaat uit een korte impressie van het onderliggende stedenbouwkundig plan en een beschrijving van het voorgenomen bouwplan;
- In hoofdstuk 5 wordt ingegaan op de relevante milieu- en omgevingsaspecten;
- In hoofdstuk 6 vindt een toetsing plaats van relevante uitwerkingsregels
- In hoofdstuk 7 wordt de economische uitvoerbaarheid besproken;
- In hoofdstuk 8 komt de juridische regeling aan de orde;
- In hoofdstuk 9 wordt ingegaan op de resultaten van het vooroverleg en zienswijzenprocedure.

Pouderoyen Compagnons

Herwijnen Oost 8

## **2 BESTAANDE SITUATIE**

## **2.1 Ruimtelijke & functionele structuur**

De woningbouwlocatie Herwijnen – Oost, waar het plangebied onderdeel van uitmaakt is een woonbuurt met een 'strenge' symmetrische en hiërarchische opzet en een centraal gelegen groene as. Deze zone wordt aan weerszijden begeleid door bebouwingswanden van grondgebonden woningen en eindigt bij het appartementencomplex De Engelenburg aan de noordzijde van de wijk.

*Het stedenbouwkundig ontwerp van Pouderoyen Compagnons uit 2006 (links) en de uitwerking van het noordelijk deel door Schippers architecten.*

De westelijke bebouwingswand langs de groene as is grotendeels gerealiseerd, op een klein gedeelte aan 'De Strobbel' na. Van de oostelijke bebouwingswand is de noordzijde gebouwd en ook het appartementencomplex De Engelenburg aan het begin van de zichtas is reeds bewoond. De bebouwingswanden bestaan uit geschakelde, grondgebonden eengezinswoningen met kap en diverse verspringingen in de rooilijn. Bouwhoogten en woningtypen verschillen waardoor er een gevarieerd beeld is ontstaan. Wel is er voor een duidelijk afbouw gekozen door vanaf het appartementencomplex de bouwhoogte van de woningrijen langs de centrale as en parkruimte af te laten nemen en bebouwingsafstanden tussen de voorgevels langs de centrale ruimte groter te laten worden. Dit beeld vormt het uitgangspunt voor de nog te bouwen gedeelte van de oostelijke bebouwingswand.

Een gerealiseerd deel van de bebouwingswand (links) en de centrale groenzone met symmetrische wandvorming.

## **3 BELEIDSKADERS**

In dit hoofdstuk worden de ruimtelijke beleidskaders voor de beoogde ontwikkeling in het plangebied aangegeven.

## **3.1 Nationaal beleid**

## *3.1.1 Structuurvisie Infrastructuur en Ruimte*

De Structuurvisie Infrastructuur en Ruimte (SVIR) is op 13 maart 2012 vastgesteld en in werking getreden. In deze visie schetst het Rijk de ambities tot 2040 en de doelen, belangen en opgaven tot 2028. Daarmee moet Nederland concurrerend, bereikbaar en veilig worden. Anders dan in de Nota Ruimte gaat de structuurvisie uit van het adagium 'decentraal, tenzij'. Het rijk kiest voor een selectievere inzet van rijksbeleid op slechts 13 nationale belangen. Voor deze belangen is het Rijk verantwoordelijk en wil het resultaten boeken. Buiten deze 13 belangen hebben decentrale overheden beleidsvrijheid.

Afspraken over verstedelijking, groene ruimte en landschap laat het Rijk over aan de provincies en gemeenten. Gemeenten krijgen ruimte voor kleinschalige natuurlijke groei en voor het bouwen van huizen die aansluiten bij de woonwensen van mensen. Onderhavig rijksbeleid kent geen doorwerking voor dit uitwerkingsplan.

#### *3.1.2 Besluit algemene regels ruimtelijke ordening*

De wetgever heeft in de Wro, ter waarborging van de nationale of provinciale belangen, de besluitmogelijkheden van lagere overheden begrensd. Indien provinciale of nationale belangen dat met het oog op een goede ruimtelijke ordening noodzakelijk maken kunnen bij of krachtens provinciale verordening respectievelijk bij of krachtens algemene maatregel van bestuur regels worden gesteld omtrent de inhoud van bestemmingsplannen.

In het Besluit algemene regels ruimtelijke ordening (Barro), beter bekend als de Algemene Maatregel van Bestuur (AMvB) Ruimte, zijn 13 nationale belangen opgenomen die juridische borging vereisen. Het Barro is gericht op doorwerking van de nationale belangen in gemeentelijke bestemmingsplannen en is deels opgebouwd uit hoofdstukken afkomstig van de 'oude' ontwerp AMvB Ruimte die in 2009 al aan inspraak is onderworpen, en deels uit nieuwe onderwerpen.

Het Barro is op 30 december 2011 deels in werking getreden en met enkele onderwerpen aangevuld per 1 oktober 2012. Het besluit is gericht op doorwerking van de nationale belangen in gemeentelijke bestemmingsplannen. Onderhavig besluit kent geen doorwerking voor dit uitwerkingsplan.

Het plangebied is buiten de contouren van de nabij gelegen Nieuwe Hollandse Waterlinie gesitueerd.

Afbeelding: plangebied rood omkaderd, in blauw aanduiding Nieuwe Hollandse Waterlinie (bron: omgevingsverordening Gelderland)

Daarnaast is voor een deel van het plangebied sprake van ligging binnen het Nationaal landschap buiten het Gelders Natuur Netwerk, Groene Ontwikkelingszone en Nieuwe Hollandse Waterlinie, waarvoor enkel voorwaarden gelden in het kader van nieuwe bestemmingsplannen die géén uitwerking vormen van ten tijde van de provinciale omgevingsverordening geldende bestemmingsplannen. De gedeeltelijke aanduiding Nationaal Landschap kent derhalve geen doorwerking voor deze planvorming.

Afbeelding: deel plangebied (rood omkaderd) gelegen binnen Nationaal Landschap buiten GNN, GO en NHW (bron: omgevingsverordening Gelderland)

## *3.1.3 Natura 2000*

Om de natuur in Europa als geheel te beschermen en te ontwikkelen, werken de lidstaten van de Europese Unie (EU) samen aan Natura 2000. Natura 2000 is de benaming voor een Europees netwerk van natuurgebieden waarin belangrijke flora en fauna voorkomen, gezien vanuit een Europees perspectief.

Doel van Natura 2000 is om deze flora en fauna duurzaam te beschermen. In juridische zin komt Natura 2000 voort uit de Europese Vogel- en Habitatrichtlijnen; in Nederland vertaald in de Natuurbeschermingswet. Binnen een Natura 2000-gebied kan spanning optreden tussen economie en ecologie. In een zogenaamd beheerplan leggen Rijk en provincies vast welke activiteiten, op welke wijze mogelijk zijn. Uitgangspunt is steeds het realiseren van ecologische doelen met respect voor en in een zorgvuldige balans met wat private en publieke ontwikkelaars willen.

Het plangebied is niet direct gelegen in, of grenst niet direct aan een natura 2000 gebied. In de ruime omgeving van het plangebied zijn drie Natura 2000-gebieden gelegen. Dit betreft de gebieden:

- Lingegebied & Diefdijk-Zuid: circa 4.600 meter ten noorden;
- Loevestein, Pompveld & Kornsche Boezem: circa 3.900 meter ten westen;
- 
- Rijntakken: circa 7.500 meter ten oosten.

Afbeelding: overzichtskaart met plangebied rood omcirkeld en Natura 2000 gebieden (bron: http://www.synbiosys.alterra.nl/natura2000/googlemapszoek2.aspx)

## *Effectbeoordeling*

Ruimtelijke plannen in de omgeving van een Natura 2000-gebied dienen, via de habitattoets, te worden getoetst aan de Natuurbeschermingswet 1998. De habitattoets dient om vast te stellen of, en zo ja, onder welke voorwaarden een activiteit in en rondom een Natura 2000-gebied kan worden toegelaten. De toetsing moet de zekerheid bieden dat de natuurlijke kenmerken van het Natura 2000-gebied niet worden aangetast en verslechtering van de kwaliteit van de natuurlijke habitats en de habitats van soorten, dan wel een verstoring van soorten niet optreedt.

Bij de habitattoets worden drie fasen onderscheiden:

- 1. Oriëntatiefase (voortoets)
- 2. Verslechterings- en verstoringstoets
- 3. Passende beoordeling

In de oriëntatiefase van de plannen is het noodzakelijk om een voortoets uit te voeren. De voortoets is niet wettelijk verplicht, maar wel vaak gewenst door het bevoegde gezag om snel duidelijk te krijgen of de kans bestaat dat er negatieve effecten optreden ten gevolge van de geplande ruimtelijke ontwikkeling. Op basis van informatie over de activiteit, de natuurwaarden en de mogelijke effecten, wordt een objectieve beoordeling gemaakt. Afhankelijk van de uitkomst van de toets worden vervolgstappen bepaald.

#### *Voortoets*

Voor dit plan is door Staro Natuur en Buitengebied d.d. februari 2016, rapportnummer: 16-0057 een Quickscan Flora en Fauna inclusief voortoets uitgevoerd. Hieruit blijkt het volgende.

Uit de effectenindicator van het ministerie van EZ, zie hiervoor bijlage 2 van voornoemd rapport, blijkt dat de volgende storingsfactoren mogelijk kunnen optreden op de bovengenoemde Natura 2000-gebieden bij de activiteit woningbouw: oppervlakteverlies,versnippering, verontreiniging, verdroging, verstoring door geluid, verstoring door licht, verstoring door trilling, optische verstoring en verstoring door mechanische effecten. In betreffende bijlage 2 van voornoemd rapport worden de storingsfactoren toegelicht.

Aangezien het plangebied buiten de Natura 2000-gebieden ligt, kunnen alleen mogelijke storingsfactoren optreden door middel van 'externe werking'. Dit betekent dat de storingsfactoren oppervlakteverlies en versnippering op voorhand zijn uit te sluiten.

Vanwege de aard van de voorgenomen plannen en de relatief grote afstand tussen het plangebied en de Natura 2000-gebieden, is het uit te sluiten dat de storingsfactoren verontreiniging, verdroging, verstoring door geluid, verstoring door licht, verstoring door trilling, optische verstoring en verstoring door mechanische effecten voor negatieve effecten zullen zorgen binnen de Natura 2000-gebieden.

## *Conclusie*

De voorgenomen plannen zullen geen negatieve effecten op nabijgelegen Natura 2000-gebieden tot gevolg hebben.

## *3.1.4 Ladder voor duurzame verstedelijking*

Het Besluit ruimtelijke ordening (Bro) is per 1 oktober 2012 op onderdelen gewijzigd. In artikel 3.1.6 van het Bro is de 'ladder voor duurzame verstedelijking' opgenomen. Deze ladder stelt eisen aan de onderbouwing in bestemmingsplannen die nieuwe stedelijke ontwikkelingen mogelijk maken. De toelichting dient te voldoen aan de volgende voorwaarden:

- er wordt beschreven dat een voorgenomen stedelijke ontwikkeling voorziet in een actuele regionale behoefte (trede 1);
- er wordt beschreven in hoeverre de behoefte zoals beschreven in trede 1 binnen bestaand stedelijk gebied kan worden opgevangen (trede 2);
- indien de stedelijke ontwikkeling niet binnen bestaand stedelijk gebied kan worden opgevangen wordt aanvullend beschreven in hoeverre locaties buiten bestaand stedelijk gebied passend ontsloten zijn of zodanig worden ontwikkeld, gebruik makend van verschillende middelen van vervoer.

In onderhavige situatie is sprake van een uitwerkingsplan, waarin op basis van eerdere afwegingen ten aanzien van de haalbaarheid in voorgaande kaderstellende planvorming(en), door het college van burgemeester en wethouders een plan moet worden uitgewerkt overeenkomstig de gestelde uitwerkingsregels.

Dit uitwerkingsregels geven voor de bestemmingen 'Uit te werken wonen' en de 'Uit te werken maatschappelijk' onder andere een maximaal toegestaan aantal woningen mee. Ten aanzien van dit aantal toegelaten woningen is geen nadere afweging in het kader van de ladder voor duurzame verstedelijking aan de orde in dit uitwerkingsplan.

Ten overvloede geldt dat hier sprake is van een stedelijke ontwikkeling met navolgende beknopte toelichting op de relevante aspecten

## *Actuele regionale behoefte (trede 1):*

Voor wat betreft de bestemde woningaantallen in dit uitwerkingsplan geldt dat deze passen binnen het het woningbouwprogramma van de gemeente Lingewaal 2008-2015. De in dit uitwerkingsplan opgenomen aantal woningen zijn daarnaast opgenomen in het door Gedeputeerde Staten van Gelderland vastgestelde Kwalitatief Woonprogramma (KWP) voor de betreffende regio en het daarin opgenomen regiototaal aan woningen. De woningen zijn opgenomen binnen het regiototaal van het thans geldende KWP3. Het betreft 65 woningen in de bestemming 'Uit te werken wonen', waarvan 15 woningen zijn opgenomen in het onherroepelijek uitwerkingsplan 'Boutlaan 1 t/m 15' en 50 woningen in onderhavig uitwerkingsplan.

*Opvang actuele regionale behoefte in stedelijke (trede 2):*  Woningbouwlocatie 'Herwijnen-Oost', waarvan de planlocatie onderdeel uitmaakt, is gelegen in stedelijk gebied.

## **3.2 Provinciaal beleid**

## *3.2.1 Omgevingsvisie Gelderland*

De Omgevingsvisie Gelderland is door Provinciale Staten op 9 juli 2014 vastgesteld en op 17 oktober 2014 in werking getreden. In de Omgevingsvisie staan de hoofdlijnen van het provinciale beleid over onderwerpen als ruimte, water, mobiliteit, economie, natuur en landbouw.

Voor de uitvoering van de Omgevingsvisie werkt de provincie verder aan de lopende activiteiten op het terrein van onder andere ruimte, mobiliteit, natuur en water. Bovendien volgt uit de Omgevingsvisie een concrete vertaling van de visie voor vier grote opgaven in Gelderland:

- de economische kracht van de stedelijke netwerken (Arnhem-Nijmegen, Ede-Wageningen en de Stedendriehoek);
- de Gelderse corridor (de spoor-, weg en waterverbinding tussen de Rotterdamse haven en het Ruhrgebied);
- de versterking van de Veluwe als toeristisch aantrekkelijk natuurgebied;
- de krimp van de bevolking in de Achterhoek.

In de Omgevingsvisie heeft de provincie twee doelen gedefinieerd die de rol en kerntaken van de provincie benadrukken. De doelen zijn:

- een duurzame economische structuurversterking;
 het borgen van de kwaliteit en de veiligheid van onze leefomgeving. Deze doelen versterken elkaar en kunnen niet los van elkaar gezien worden. Economische structuurversterking vraagt om een aantrekkelijk vestigingsklimaat. Dat is meer dan een goede bereikbaarheid en voldoendevestigingsmogelijkheden. Het betekent ook een aantrekkelijke woon- en leefomgeving met de unieke kwaliteiten van natuur, water en landschap in Gelderland.

In deze Omgevingsvisie staat het 'fysieke' in de leefomgeving centraal. Tegelijk zit er een sterke 'sociale' component aan de opgaven voor sterke steden en een vitaal landelijk gebied.

## *Rivierenland:*

Het Rivierenland wordt gekenmerkt door groen open gebied, omzoomd door rivieren. Er is ruimte voor dynamiek en ontwikkeling, met name logistiek, agrobusiness en vrijetijdseconomie. Van belang is daarbij de balans tussen koesteren, vernieuwen en benutten. Behouden wat de moeite waard is, de kwaliteiten van het gebied en tegelijkertijd actief en creatief werken aan het verder ontwikkelen van het gebied, met als pijlers:

- Logistiek.
- Agrobusiness.
- Vrijetijdseconomie.
- Vitaal Platteland.

## *Wonen:*

Het principe van bundelen (stedelijke functies in stedelijk gebied en landelijke functies in landelijk gebied) wordt gemotiveerd vanuit de sterke wens om versnippering en het dichtslibben van het landelijk gebied tegen te gaan. Het principe van spreiden (stedelijke functies in landelijk gebied en landelijke functies in stedelijk gebied) is secundair en biedt kansen. De opgave is om beide principes in balans te brengen.

De provincie Gelderland streeft er naar om vraag en aanbod op de woningmarkt met elkaar in balans te brengen en te houden. In de Regionale Woonagenda agenderen alle (relevante) partijen in een regio de regionale opgaven op het gebied van wonen. Zij maken afspraken over wat zij hieraan gaan doen. De provincie is een van de partijen. De agenda gaat onder meer over hoe partijen met elkaar invulling geven aan flexibiliteit, levensloopbestendigheid, betaalbaarheid, het aandeel 'huur' en andere kwaliteiten waaraan behoefte is.

De provincie maakt op regionale schaal afspraken met gemeenten en woningbouwcorporaties over de woningvoorraad op basis van een recente huishoudenprognose. De kwantitatieve regionale afspraken worden vastgelegd in het Regionaal Programma Wonen. Nieuwe woningen moeten inspelen op de toekomstige vraag. Meer flexibiliteit is nodig voor gebruik van woningen door verschillende doelgroepen.

Het plan past binnen het Regionaal Programma Wonen, is gelegen binnen het stedelijk gebied en bovendien wordt ingespeeld woningkwaliteiten die actueel zijn op de agenda. Het plan past daarmee binnen de Omgevingsvisie Gelderland.

## *3.2.2 Omgevingsverordening Gelderland*

Provinciale Staten hebben 24 september 2014 de Omgevingsverordening vastgesteld, welke op 17 oktober 2014 in werking is getreden. In de omgevingsverordening staan de regels die horen bij de Omgevingsvisie. In de Omgevingsverordening zijn 27 regelingen op ruimtelijk gebied samengebracht in één verordening. Lang niet alle regels in de verordening zijn provinciale regels. Een groot deel van de verordening bestaat uit Rijksregels, zoals bijvoorbeeld de doorvertaling van het Barro.

Met de Omgevingsvisie en -verordening anticipeert de provincie Gelderland op de Omgevingswet van het Rijk. Deze gaat ook vergezeld van één Omgevingsverordening. De omgevingsverordening vervangt de Ruimtelijke Verordening Gelderland.

De volgende onderwerpen zijn van toepassing op het plan:

- Verstedelijking.
- Wonen.

De Omgevingsverordening Gelderland bepaalt dat stedelijke ontwikkelingen in beginsel plaats vinden in bestaande gebouwen, in bestaand stedelijk gebied of door herstructurering. Het plangebied ligt in het bestaand stedelijk gebied.

Ten aanzien van de ontwikkeling van woningen bepaalt de Omgevingsverordening Gelderland dat dit plaats mag vinden indien het past binnen een door Gedeputeerde Staten goedgekeurd Kwalitatief Woningbouw Programma (KWP). Het plan voldoet aan het Bouwprogramma gemeente Lingewaal 2008 - 2015 en is opgenomen binnen het geldende KWP3 van de provincie.

In de Omgevingsverordening zijn bestaande stedelijke gebieden niet opgenomen in de aanduidingen ten aanzien van de Nieuwe Hollandse Waterlinie (NHWL). De Omgevingsverordening kent in bestaande stedelijke gebieden geen regels ten aanzien van deze gebieden.

Het plangebied is voor een klein gedeelte gelegen binnen de aanduiding Nationaal landschap buiten het Gelders Natuurnetwerk (GNN) of Groene Ontwikkelingszone (zie ook afbeelding in paragraaf 3.1.2). De omgevingsverordening stelt enkel regels in het kader van het Nationaal landschap voor nieuwe bestemmingsplannen die geen uitwerking van een ten tijde van vaststelling van de omgevingsverordening geldende bestemmingsplannen betreffen. De regels van de omgevingsverordening kennen derhalve geen doorwerking naar dit uitwerkingsplan.

Het voorgenomen uitwerkingsplan is derhalve niet in strijd met de uitgangspunten uit de Omgevingsverordening Gelderland.

## **3.3 Regionaal beleid**

## *3.3.1 Structuurvisie Rivierenland 2004 - 2015*

De gemeente Lingewaal maakt deel uit van de regio Rivierenland. De structuurvisie Rivierenland 2004-2015 formuleert als hoofdopgave het behouden en versterken van het karakter van de regio rond de ruimtelijke structuurdragers die het speciale karakter van het landschap bepalen. De ruimtelijke structuurdragers zijn de uiterwaarden, dijken, oeverwallen en kommen en het cultuurhistorische landschap (bijvoorbeeld de Nieuwe Hollandse Waterlinie). De ruimtelijke 8 structuurdragers geven de richting aan waarin verstedelijking, de functies van het landelijk gebied, verkeer en vervoer, recreatie en toerisme zich in het Rivierenland mogen ontwikkelen, zodat het unieke landschap met haar contrasten behouden blijft dan wel wordt versterkt. De hoofdinfrastructuur wordt door de regio mede als leidend gezien voor toekomstige ruimtelijke ontwikkelingen.

De planlocatie is als uitleglocatie gelegen binnen stedelijk gebied en derhalve buiten het onderkende cultuurhistorische landschap (Nieuwe Hollandse Waterlinie).

## **3.4 Gemeentelijk beleid**

## *3.4.1 Structuurvisie Plus 2030 (Manifest van Lingewaal)*

Het afwegingskader voor het toekomstige beleid ten aanzien van de kernen en het buitengebied in Lingewaal is vastgelegd in 'Het Manifest van Lingewaal: Structuurvisie Plus 2030', dat op 28 januari 2010 is vastgesteld. De Structuurvisie is meer dan een visie op ruimtelijke en economische ontwikkelingen. Het is een visie op de leefbaarheid van de kernen en gemeente als geheel, waarbij gestreefd wordt naar een samenhang tussen ruimte, economie en gemeenschap. Het hart van de Structuurvisie wordt gevormd door het Manifest van Lingewaal.

Hierin staan de basiskeuzen, de hoofdlijnen die de koers voor de gemeente Lingewaal naar 2030 uitzetten:

De hoofdlijnen van het Manifest zijn nader uitgewerkt en vertaald naar de belangrijkste beleidsvelden binnen de gemeente. De gemeentelijke inzet in Herwijnen is met name gericht op:

- ruimte bieden voor doelgroepen van beleid (zoals jongeren en ouderen);
- clustering van zorg- en onderwijsvoorzieningen in combinatie met ontmoetingsfunctie;
- het verbeteren van de ruimtelijke kwaliteit;
- het mobiliseren en faciliteren van bewonersparticipatie.

Om Herwijnen leefbaar te houden is er zowel ruimte nodig voor jong als oud. Dit naast de twee- en eenoudergezinnen waarop het huidige woningaanbod is toegesneden. Juist de binnen Lingewaal meer geïsoleerde positie van Herwijnen, op enige afstand van grotere steden, maakt dat er voldoende (woon)ruimte aanwezig moet zijn voor deze 2 doelgroepen. Het plangebied voorziet in deze woonruimte.

#### *3.4.2 Bouwprogramma Lingewaal 2008 - 2015*

Voor het woningbouwprogramma in de gemeente Lingewaal is het 'Bouwprogramma Lingewaal 2008 - 2015' opgesteld. De woningen in het plangebied zijn hierin opgenomen. Het bouwprogramma is verder uitgewerkt in het KWP3 van de provincie.

#### *3.4.3 Externe veiligheidsbeleid*

De gemeente Lingewaal wil haar burgers een veilige leefomgeving bieden. Om die verantwoordelijkheid in te vullen is de beleidsvisie externe veiligheid vastgesteld (2008). In de visie is het externe veiligheidsbeleid van de gemeente opgenomen. Het gaat in de beleidsvisie om risico's in samenhang met het produceren, verwerken, opslaan en vervoeren van gevaarlijke stoffen. Ten behoeve van de beleidsvisie is een inventarisatie van huidige risicobronnen verricht, die is verwerkt op een signaleringskaart.

Het Besluit externe veiligheid inrichtingen (Bevi) legt veiligheidsnormen op aan bedrijven die een risico vormen voor personen buiten het bedrijfsterrein. Bijvoorbeeld rondom chemische fabrieken en lpgtankstations. Deze bedrijven verrichten soms risicovolle activiteiten dichtbij huizen, ziekenhuizen, scholen of winkels. Het besluit verplicht gemeenten en provincies wettelijk vanaf de inwerkingtreding van het besluit bij het verlenen van milieuvergunningen en het maken van bestemmingsplannen met externe veiligheid rekening te houden. Het besluit is op 27 oktober 2004 in werking getreden.

Uit de inventarisatie blijkt dat in de gemeente Lingewaal momenteel 3 Bevi inrichtingen zijn gevestigd. Allemaal op ruime afstand van het plangebied. Ook zijn er geen aardgastransportleidingen in de directe nabijheid van het plangebied gelegen. (Zie verder subparagraaf [5.1.6)](#page-37-0). Er is geen sprake van situaties die knelpunten opleveren voor wat betreft het plaatsgebonden risico. De oriëntatiewaarde van het groepsrisico worden niet overschreden.

Vervoer van gevaarlijke stoffen vindt plaats over de A15 en over de provinciale wegen N848 en N830 (Graaf Reinaldweg). Van deze wegen wordt alleen de A15 opgenomen in het landelijk Basisnet Weg. Voor de provinciale wegen, zoals de Graaf Reinaldweg ten noorden van het plangebied, zullen vanwege het Basisnet dan ook geen ruimtelijke beperkingen gelden. Daarnaast vindt vervoer van gevaarlijke stoffen plaats over de Betuweroute en over de Waal. Het plangebied is gelegen buiten het van toepassing zijnde Plasbrandaandachtsgebied (PAG) van 30 meter, alsmede buiten het toepasselijke GR-risicoplafond (PR 10-7 ) welke op 280 meter is gelegen. Voor de Waal geldt dat er geen PR 10-6 contour op de oever ligt. Evenmin wordt de oriëntatiewaarde voor het groepsrisico overschreden.

## *3.4.4 Welstandsnota*

De gemeente Lingewaal heeft sinds 2004 een welstandsnota zoals aangegeven in de wet. Met de herziening van 2015 in de vorm van een Nota ruimtelijke kwaliteit (d.d. 5 maart 2015) wil de gemeente het ruimtelijke kwaliteitsbeleid actualiseren, waar mogelijk vereenvoudigen en meer afstemmen op de beleving van de burger.

Het kwaliteitsbeleid geeft de gemeente de mogelijkheid om cultuurhistorische, stedenbouwkundige en architectonische waarden een rol te geven bij de ontwikkeling en beoordeling van bouwplannen.

Lingewaal zoekt naar een evenwicht tussen de bouwmogelijkheden voor burgers en bedrijven enerzijds en het aanzien van de gemeente anderzijds. Langs beeldbepalende linten en in de historische kernen is een hoge beeldkwaliteit uitgangspunt en moet toetsing van bouwplannen bijdragen aan de ruimtelijke kwaliteit. Voor de meeste woongebieden en bedrijventerreinen wil de gemeente zich wat betreft de ruimtelijke kwaliteit terughoudend opstellen en waar mogelijk ruimte laten voor particulier initiatief. Voor het vergunningvrij bouwen wordt aangesloten op de mogelijkheden die het Rijk biedt.

De nota maakt onderscheid in gebieden en objecten. Met de nieuwe nota is het aantal gebieden en objecten sterk gereduceerd. De gebieden vormen de kern van het beleid. De gemeente is verdeeld in gebieden met een eigen identiteit zoals linten, woonwijken en bedrijventerreinen. Van deze gebieden is het ruimtelijk en architectonisch beeld beschreven gevolgd door een waardering en een verwachting over eventuele veranderingen. Deze bepalen de uitgangspunten voor de kwaliteitstoets. De gebiedscriteria zijn te zien als een uitwerking van de algemene criteria, die de voor een bouwplan gewenste eigenschappen beschrijven. Net als te onderscheiden gebieden zijn er bescheiden objecten, die zich lenen voor vereenvoudigde toetsing. Voorbeelden daarvan zijn bijgebouwen bij en dakkapellen op een woning. Voor dit soort plannen zijn zo eenduidig en meetbaar mogelijke criteria opgenomen, die de planindiener vooraf een grote mate van duidelijkheid geven over de uitkomst van de toetsing.

Onderhavig plangebied maakt onderdeel uit van het gebied 'woongebied', met ter plaatse een soepele welstandstoets. Een en ander is omschreven op pagina 42 en verder van de nota ruimtelijke kwaliteit. Dit betekent concreet dat enkel voor dakkapellen en dakopbouwen een welstandstoets geldt.

Afbeelding: gebiedenkaart Nota ruimtelijke kwaliteit

#### *3.4.5 Beleidsnota Archeologische monumentenzorg*

Op 4 december 2008 heeft de gemeenteraad de beleidsnota Archeologische monumentenzorg vastgesteld. In de beleidsnota is het gemeentelijk beleid op het gebied van archeologie vastgelegd.

Om de archeologische waarden inzichtelijk te maken, is een archeologische waarden en verwachtingskaart opgesteld voor het grondgebied van de gemeente. Deze kaart is vervolgens vertaald naar een archeologische beleidskaart. De archeologisch waardevolle verwachtingsgebieden (AWV's) die hierbij zijn aangemerkt, kunnen worden vertaald naar bestemmingsplannen en op die manier van een beschermende regeling worden voorzien. Bekende archeologische vindplaatsen zijn aangemerkt als archeologisch waardevolle gebieden (AWG's).

Op de archeologische beleidskaart is onderscheid gemaakt in gebieden met een hoge, middelmatige en lage verwachtingswaarde. Daarnaast zijn de archeologisch waardevolle gebieden, waaronder de archeologische monumenten, de historische dorpskernen en de oude woongronden, aangegeven. Het plangebied is aangeduid als 'AWV 11 (archeologisch afdoende onderzocht en waterpartijen)'. Voor deze gronden met een witte arcering gelden geen beperkingen.

## **4 PLANBESCHRIJVING**

In dit hoofdstuk wordt allereerst het stedenbouwkundig model beschreven en vervolgens de voorgenomen ontwikkeling aan de hand van het voorlopig ontwerp.

## **4.1 Stedenbouwkundig model**

#### *4.1.1 Hoofdlijnen stedenbouwkundig model*

Het stedenbouwkundig model gaat uit van een afronding van de ingezette stedenbouwkundige uitleg met de centrale groenzone en begeleidende bebouwingswanden met voorgevels gericht naar de groenzone.

Dit betekent dat een dichte tot half open bebouwingswand is voorzien, vormgegeven middels straatgerichte grondgebonden eengezinswoningen. Het model geeft ruimte voor een nadere detaillering, zolang het principe van de bebouwingswand gehandhaafd blijft. Hierbij kan worden gedacht aan een gewijzigde invulling van de breedte van bouwrijen, woningtypen, waarmee voor een afwijkend beeld worden gekozen ten opzichte van de reeds bestaande overzijde, zolang de basisprincipes (rooilijntoepassing, aantallen bouwlagen, kapvormen en architectonisch gebaar) maar vergelijkbaar zijn en voldoende eenheid uitstralen.

Voor de zuidzijde van de wijk geldt specifiek dat reeds een plan opgesteld voor de bouw van een zorgcentrum (Avondlicht). Onderhavig stedenbouwkundig model bouwt voort op het recente plan van de gemeente, dat hieronder is weergegeven. Het plan volgt de uitgangspunten m.b.t. rooilijntoepassing en gerichtheid naar de centrale bomenlaan.

Voor de uitwerking van het stedenbouwkundig model zijn verder als onderleggers gebruikt de uitwerkingsregels van het bestemmingsplan 'Kern Herwijnen' en het uitgevoerde kwalitatieve spuitzoneonderzoek d.d. juni 2015. Bij de nadere detaillering van het stedenbouwkundige model in het voorlopig ontwerp (zie hiervoor paragraaf 4.2) is gebruik gemaakt van voortschrijdende inzichten uit het kwantitatieve spuitzoneonderzoek d.d. oktober 2015. (Voor de spuitzoneonderzoeken zie paragraaf 5.3).

#### *4.1.2 Stedenbouwkundig schetsmodel*

Het stedenbouwkundig schetsmodel voorziet in de afronding van de bebouwingswand aan de centrale groenzone en een rug-aan-rug verkaveling met een tweede rij woningen die gericht wordt op de haag/boomgaard. Deze rij vormt de dorpsafronding aan oostelijke zijde en is met voorzijden naar het landelijk gebied gericht.

De voorgevelrooilijnen kunnen enigszins verspringen ten opzichte van de straat en woningtypen worden afgewisseld. De exacte invulling van woningtypen kan in een later stadium worden bepaald, zolang de uitwerking maar een aaneengesloten beeld oplevert met consequente toepassing van straatgerichte gevels en de groenzone daarmee een logische afronding geeft. Op de hoek van de verbreding van de groenzone dient een in het oog springende woning te komen die de hoek accentueert en de verspringing in het straatprofiel begeleidt. Deze woning dient een tweezijdige oriëntatie te krijgen en moet ten minste twee bouwlagen met kap bevatten. Aan de noordzijde zijn reeds twee woningen gebouwd die een zelfde functie hebben. (zie onderstaande foto's).

Het stedenbouwkundig schetsmodel.

Bijzondere woningen markeren de verspringing in het straatprofiel.

Aan de zijde van de boomgaard is ruimte voor woningen in een ruimere en meer open verkaveling. Hier wordt een meer fijnkorrelig bebouwingsbeeld voorgestaan met open straatwanden en onbebouwde ruimte tussen woningen. De woningen grenzen aan een woonpad dat een bescheiden straat profiel krijgt en een brede groene bermzone.

Hiermee wordt het beeld van een groene dorpsafronding en de sfeer van wonen in de dorpsrand versterkt. Daarnaast geschiedt het parkeren aan deze zijde zoveel mogelijk op eigen kavel zodat het ruimtebeslag voor parkeren in openbaar gebied beperkt kan blijven. Door de toepassing van het woonpad langs de boomgaard wordt met een ruimtelijk sterk element invulling gegeven aan een deel van de spuitzone tussen de woonkavels en de boomgaard. De inrichting maakt deze straat tot verkeersruimte waar mensen zeer incidenteel en kortstondig verblijven. Voor bezoekers kan langs het woonpad een suggestiestrook voor parkeren worden aangelegd waar incidenteel geparkeerd kan worden.

Haaks op de groenzone zijn twee insteken voorzien die het woonpad met de centrale groenzone verbinden. De noordelijke insteek ligt gelijk met / in het verlengde van de Kolfflaan, aan de westzijde van de wijk, zodat de symmetrie gehandhaafd blijft, en de tweede grenst aan het perceel van het geplande zorgcentrum Avondlicht. Deze kan als meer informeel verblijfsgebied worden ingericht, als schakel tussen het zorgcentrum Avondlicht en de bebouwing die in deze planfase is opgenomen.

Plan voor de bouw van zorgcentrum Avondlicht (december 2014).

## **4.2 Voorlopig ontwerp**

Aan de hand van het stedenbouwkundig model en het door de gemeente aangereikte woningbouwprogramma (aantallen en typen woningen) is een voorlopig ontwerp (VO) uitgewerkt. Het ontwerp laat de vertaling van het schetsmodel naar een maatvaste tekening zien, waarin zowel de woonkavels als de openbare ruimte is uitgewerkt.

Daarnaast zijn twee onbebouwde percelen aan de west- en zuidzijde van het plangebied in het voorlopig ontwerp uitgewerkt, die nog niet in het schetsmodel waren opgenomen. Betreffende percelen zijn niet opgenomen in het plangebied en zullen met een separate planprocedure worden gerealiseerd. Dit vormt de reden dat voor betreffende percelen nu geen nadere toelichting is opgenomen.

Het voorlopig ontwerp is een uitwerking van het eerder beschreven stedenbouwkundig schetsmodel. De straatgerichte bebouwingswanden zoals voorzien in het model, zijn uitgewerkt tot maatvaste woonstraten met rij- en twee-onder-een-kapwoningen. Daarnaast zijn vrijstaande en twee-onder-eenkapwoningen aan de buitenzijde van het plangebied opgenomen, eveneens overeenkomstig met het schetsmodel.

Een aantal onderdelen van het schetsmodel is in het voorlopig ontwerp op een andere wijze uitgewerkt. Dit betreft onder andere de toevoeging van patiowoningen in het plan. Deze afwijking(en) worden hieronder toegelicht.

Afbeelding voorlopig ontwerp ( in de bijlagen bij deze toelichting is een groter exemplaar opgenomen)

*4.2.1 Hoekwoning en vrijstaande woningen aan de Boellaardlaan*

Ter plaatse van de kruising van de Vervoornlaan, de centrale as van de wijk, met de Boellaardlaan is een markante hoekwoning voorzien, overeenkomstig met de bestaande (witte) hoekwoningen langs de centrale as. De woning krijgt twee straatgerichte gevels zodat het de hoek en de verspringing van het straatprofiel accentueert.

Uitsnede Boelaardlaan e.o.

De woning dient twee bouwlagen en een ruime kap te krijgen, waarbij het zicht op de zijgevel niet ontnomen mag worden door een erfafscheiding of hoekwoningen elders in het plan een nette perceelsafronding te worden gerealiseerd. Dit kan door de toepassing van een geschoren haag of een rek met klimplanten op de perceelsgrens.

Op de hoek Boellaardlaan / Biermanlaan is een vrijstaande woning voorzien, met de voorgevel op de Biermanlaan georiënteerd. De vrijstaande woning aan de Biermanlaan zal aansluiten bij de overige woningen aan deze laan, welke bestaan uit twee bouwlagen en een kap.

## *4.2.2 Patiowoningen zuidzijde planlocatie*

Uitsnede VO: de patiowoningen

Aan de zuidzijde van de planlocatie ten noorden van het complex van 'Avondlicht' zijn patiowoningen gepland. De woningen kunnen als aanvulling dienen op het aanbod van Avondlicht, bijvoorbeeld in de vorm van aanleunwoningen voor mensen die beperkte (ouderen)zorg nodig hebben. Daarnaast leidt de toepassing van patiowoningen ook op deze plek voor een afronding van het bouwblok. Het voorkomt daarmee dat blinde gevels aan deze zijde van de insteekweg worden toegepast. De uitwerking van de patiowoningen is echter afhankelijk van de verdere planvorming van 'Avondlicht' en vraagt derhalve om nadere afstemming.

Vanwege de op grond van de uitwerkingsregels van het plan 'Kern Herwijnen' voorgeschreven kap voor de patiowoningen worden de diverse straathoeken meer nadrukkelijk geaccentueerd.

## *4.2.3 Mogelijke toevoeging gronden aan Boutlaan 29 en 31*

In het noordelijk deel van het plangebied is grenzend aan de huidige percelen van Boutlaan 29 en 31 een beperkte ruimte aanwezig om tot een verkaveling te komen voor de invulling met woningbouw. Ten opzichte van het stedenbouwkundig model is in het voorlopig ontwerp voor gekozen om ter plaatse geen woningen te projecteren, maar de mogelijkheid te bieden om betreffende gronden toe te voegen aan de percelen Boutlaan 29 en 31.

Hiervoor zijn meerdere redenen. Allereerst geldt als uitwerkingsregel voor de bestemming 'Uit te werken wonen' op grond van het bestemmingsplan 'kern Herwijnen', dat inclusief het al uitgewerkte plandeel aan de Boutlaan maximaal 65 woningen mogelijk mogen worden gemaakt. Toevoeging van ingedachte woningen op deze locatie zouden tot overschrijding van het maximaal toegelaten aantal woningen leiden. Daarnaast is de ruimte op de kavels erg beperkt, hetgeen de mogelijkheden voor een aantrekkelijke verkaveling beperkt. Tenslotte is door de eigenaren van Boutlaan 29 en 31 interesse getoond in een mogelijke uitbreiding van hun kavel. De huidige achtertuinen van Boutlaan 29 en 31 hebben een beperkte oppervlaktemaat.

Uitbreiding daarvan voorziet in een behoefte. Om achterkanten situaties te voorkomen is ervoor gekozen om aan de zijde van de Biermanlaan te voorzien in de mogelijke aanleg van een groenstrook.

## **4.3 Woningbouwprogramma voorlopig ontwerp**

Onderstaande tabel geeft het woningbouwprogramma weer zoals beoogd door de gemeente en het programma dat in het VO is uitgewerkt. Dit betreft uitsluitend de zone tussen de centrale parkruimte en de oostelijke dorpsrand, voor zover gelegen ten noorden van zorgcentrum Avondlicht.

Alle woningen zijn koopwoningen. Er zit voldoende flexibiliteit in het plan om (een deel van) de woningtypen in later stadium te wijzigen naar gelang de behoefte. Na vaststellen van het programma is door de gemeente besloten geen appartementen meer te realiseren in Herwijnen-Oost. Dit verklaart het afwijkende programma zoals toegepast in onderhavig plan.

| Prijssegmenten   | Programma gemeente | Programma VO |
|------------------|--------------------|--------------|
| EGW goedkoop     | 9                  | 12           |
| EGW midden       | 6                  | 7            |
| EGW duur         | 33                 | 27           |
| MGW goedkoop     | 10                 | -            |
| MGW midden       | 7                  | -            |
| MGW duur         | 6                  | -            |
| Patio/seniorenw. | -                  | 4            |
| Totaal           | 71                 | 50           |

## **4.4 Parkeren**

De parkeernormen zoals opgenomen in het huidige bestemmingsplan zijn als uitgangspunt genomen voor de parkeerberekening voor het voorlopig ontwerp. Er is een onderscheid gemaakt tussen de parkeerplaatsen op eigen terrein en de parkeerplaatsen in de openbare ruimte. Daar waar mogelijk, wordt uitgegaan van een parkeerplaats op eigen terrein. De resterende parkeerbehoefte wordt in de openbare ruimte voorzien. Voor dit laatste is voor de helft voor het aantal benodigde parkeerplaatsen een concrete parkeerplaats in de openbare ruimte ontworpen. De andere helft kan parkeren op de suggestiestroken langs de wegen, waar informele parkeermogelijkheden zijn. Dit zijn verharde stroken van 1,5 meter breed, gepland langs alle woonstraten. De woonstraten zijn daarbij voldoende breed om geparkeerde auto's stapvoets te passeren. In het reeds gerealiseerde woongedeelte van Herwijnen-Oost zijn vergelijkbare parkeerinrichtingen aangelegd. De stroken geven de suggestie van voetgangersstrook, maar er kan ook incidenteel op worden geparkeerd.

De stroken zorgen daarmee voor een informele overgangsruimte tussen de voortuin en de rijbaan. Onderstaande foto's illustreren de stroken in het reeds bebouwde deel.

Suggestiestroken langs de rijbanen als overloop voor het parkeren in de openbare ruimte.

Het parkeren in de groenstrook langs de Biermanlaan is vormgegeven met langsparkeerplaatsen. Hierdoor blijft de groenstrook achter de parkeerplaatsen doorlopen zodat deze beleefbaar blijft als één aaneengesloten groenstrook. Haaks parkeren leidt tot het opknippen van de groenstrook, wat kan resulteren in een beeld van onsamenhangende 'groene plukken'. Daarnaast betekent de toepassing van haakse parkeerplaatsen dat onvoldoende ruimte overblijft voor de nog aan te planten windhaag. Indien toch voor haakse parkeerplaatsen wordt gekozen dient de groenstrook te worden verbreed wat ten koste gaat van de wegbreedte of de uitgeefbare grond van de aangrenzende woonkavels.

## **5 MILIEU- & OMGEVINGSASPECTEN**

In dit hoofdstuk worden de relevante milieu- en omgevingsaspecten beschreven, die samenhangen met de uitwerking van de woningbouwlocatie in dit plan. Hierbij moet worden vooropgesteld dat met name ingegaan wordt op de op grond van de uitwerkingsregels te verantwoorden aspecten ten aanzien van milieu en omgeving. De haalbaarheid van de ontwikkeling van de locatie 'an sich' ten behoeve van woningbouw en een maatschappelijke zorgfunctie in combinatie met wonen het plangebied tot woongebied heeft al plaatsgevonden in voorafgaande kaderstellende planvorming. Daar waar dit voor het verkrijgen van een totaalbeeld van relevante aspecten van toegevoegde waarde is, wordt tevens gerefereerd aan de haalbaarheidsonderzoeken in het kader van de voorafgaande kaderstellende planvorming(en).

## **5.1 Milieu**

## *5.1.1 Bodem*

NIPA heeft voor te ontwikkelen locaties Herwijnen-Oost, de Nieuwe Steeg en Huize Avondlicht in voorafgaande kaderstellende planvorming(en) een gecombineerd een verkennend bodemonderzoek (nr. 05.7778, d.d. mei 2005) uitgevoerd. Onderstaand wordt volstaan met de conclusies en aanbevelingen uit het rapport in zoverre betrekking op het gebied Herwijnen-Oost.

Uit de resultaten van het verkennend bodemonderzoek blijkt dat zowel de vaste bodem als het grondwater niet (noemenswaardig) verontreinigd zijn met de onderzochte parameters.

Hiermee vormt het aspect bodem geen belemmering voor de realisatie van het initiatief.

#### *5.1.2 Wegverkeerslawaai*

Het plan voorziet in het nader uitwerken van de bestemming wonen binnen de bestemming "Uit te werken wonen" (regels behorende bij het vigerende bestemmingsplan, artikel 23), waarin geen woningen mogen worden gerealiseerd binnen de 106 m van de as van de Graaf Reinaldweg, tenzij akoestisch onderzoek wordt uitgevoerd waaruit blijkt dat de wettelijke voorkeursgrenswaarde voor wegverkeerslawaai, ten gevolge van de Graaf Reinaldweg, niet overschreden wordt.

De te onderzoeken weg is de provincialeweg N830, Graaf Reinaldweg. De Graaf Reinaldweg is geheel buitenstedelijk gelegen en heeft maximaal 2 rijstroken. De onderzoekszone voor de weg bedraagt 250 m. Het plangebied is gelegen binnen betreffende onderzoekszone.

Gelet op vorenstaande is een 'Contourberekening Plangebied "Herwijnen-Oost"' uitgevoerd door Aelmans Ruimte Omgeving & Milieu d.d. 14 december 2015 met kenmerk M142307.001.003/JGO. Het akoestisch rapport is als separate bijlage gevoegd bij de toelichting van dit uitwerkingsplan.

In dit rapport is een contourberekening uitgevoerd ten gevolge van de Graaf Reinaldweg voor het jaar 2016 + 10 jaar na realisatie en getoetst aan de normstelling van de Wet geluidhinder. Tevens is voor deze "Nieuwe situatie" bepaald wat de cumulatieve geluidsbelasting ter hoogte van het nieuwbouwproject is, zodat bezien kan worden of extra geluidwerende maatregelen noodzakelijk zijn. De berekeningen van de gevelbelasting zijn uitgevoerd met behulp van Standaard Rekenmethode 2 volgens het Reken- en Meetvoorschrift geluidhinder 2012.

Voor de goede orde moet worden opgemerkt dat in het rapport nog rekening is gehouden met een voorlopig ontwerp waarin in het meest noordelijke deel van het plangebied nog is voorzien in patiowoningen. Betreffende patiowoningen zijn om redenen als genoemd in paragraaf 4.2.3 vervallen. Evenwel geeft het rapport duidelijk aan waar de wettelijke voorkeursgrenswaarde voor nieuw te realiseren woningen ten gevolge van een weg (48 dB) is gelegen.

Uit het rapport blijkt dat in het jaar 2026, 10 jaar na realisatie, op alle gevels van de nieuw te bouwen woningen voldaan wordt aan de voorkeursgrenswaarde van 48 dB. De Wet geluidhinder legt geen restricties op aan onderhavig planvoornemen.

Op basis van de gecumuleerde geluidbelasting exclusief aftrek (figuur 5 uit het akoestisch rapport) wordt geconcludeerd dat een berekening van de geluidwering van de gevel niet noodzakelijk is. De geluidsbelasting is op de woningen ten hoogste 53 dB (gelegen in de 48 dB en 53 dB contour). De binnenwaarde van 33 dB is gewaarborgd.

Hiermee vormt het aspect wegverkeerslawaai geen belemmering voor de realisatie van het initiatief.

## *5.1.3 Industrielawaai*

Op enige afstand van het plangebied zijn aan de Nieuwe Steeg en de Sluimerskamp een aantal geluidsproducerende bedrijven gevestigd. De kleinschalige vleesverwerking aan de Sluimerskamp 2 en een kunststofspuitgieterij aan de Nieuwe Steeg 46a – hebben een relatief recente milieuvergunning, respectievelijk 1999 en 2003. In de Staat van bedrijfsactiviteiten, zoals opgenomen in de uitgave 'Bedrijven en milieuzonering' van de Vereniging van Nederlandse Gemeenten (editie 2009), is voor diverse milieuaspecten, zoals geluid, een indicatieve afstand opgenomen.

Voor het vleesverwerkingsbedrijf en de kunststofspuitgieterij zijn deze divers en sterk afhankelijk van de omvang van de activiteiten en de werkwijze. Derhalve is voor beide bedrijven het aspect geluid geregeld in de voorschriften van de milieuvergunning.

In de milieuvergunning van de kunststofspuitgieterij aan de Nieuwe Steeg wordt het aspect geluid beoordeeld door de geluidsbelasting te meten op de gevel van de meest nabijgelegen woning van derden. In de voorschriften is bepaald dat het gemiddelde geluidsniveau in de dagperiode niet meer dan 50 dB(A) mag bedragen en voor de avond- en nacht periode respectievelijk 45 en 40 dB(A). Het maximale geluidsniveau in de dag-, avond- en nachtperiode bedraagt respectievelijk 75, 70 en 60 dB(A). De dichtstbijzijnde woning van derden is gelegen op 13 m en de activiteiten leiden daar niet tot geluidsoverlast. De dichtstbijzijnde nieuw te bouwen woning in het plangebied is gelegen op enkele honderden meters en zal niet leiden tot beperkingen in de gebruiksmogelijkheden.

In de milieuvergunning van het vleesverwerkingsbedrijf aan de Sluimerskamp 2 wordt het aspect geluid beoordeeld door de geluidsbelasting te meten op de gevel van de meest nabijgelegen woning van derden. In de voorschriften is bepaald dat het gemiddelde geluidsniveau in de dagperiode niet meer dan 40 dB(A) mag bedragen en voor de avond- en nacht periode respectievelijk 35 en 30 dB(A). Het maximale geluidsniveau in de dag-, avond- en nachtperiode bedraagt maximaal 10 dB(A) boven het maximaal toegestane gemiddelde geluidsniveau. Uitgezonderd worden laad- en loswerkzaamheden in de dagperiode. De dichtstbijzijnde woning van derden is gelegen op 11 m – De Strobbel 3 – de activiteiten leiden daar niet tot geluidsoverlast. De dichtstbijzijnde nieuw te bouwen woning in het plangebied is gelegen op circa 100 m en zal niet leiden tot beperkingen in de gebruiksmogelijkheden.

## *5.1.4 Milieuzonering*

In de directe nabijheid van het plangebied is aan de Achterweg 54 een voormalig agrarisch bedrijf gelegen. De milieuvergunning is ingetrokken. De overige agrarische bedrijven aan de Achterweg liggen op grote afstand van het plangebied en vormen geen belemmering voor de bouwmogelijkheden. Anderzijds legt de ontwikkeling van woningbouw geen beperkingen op aan de bedrijfsvoering van de betreffende agrarisch bedrijven.

Op de locatie Achterweg 56 is voorts, overeenkomstig de geldende bestemming uit het bestemmingsplan 'Buitengebied', sprake van een 'grondverzet- en aannemingsbedrijf voor de agrarische, bouw en infrastructuursector'.

Op grond van de VNG brochure Bedrijven en milieuzonering is betreffend bedrijf aan te merken als een bedrijf in agrarische dienstverlening (loonbedrijf). Uitgaande van een werkplaats van meer dan 500 m2 bruto oppervlakte is dit bedrijf aan te merken als een milieucategorie 3.1 bedrijf met een grootste richtafstand voor hinder van 50 meter in verband met het aspect geluid. De kortste afstand tussen het plangebied en de bedrijfsbestemming bedraagt circa 80 meter. Hierbij is tevens sprake van burgerwoning op kortere afstand, waarbij tevens aan de geluidsnormstelling wordt voldaan. Het bedrijf aan de Achterweg 56 vormt hiermee geen belemmering voor onderhavige ontwikkeling en deze planuitwerking vormt geen belemmering voor de bedrijvigheid aan de Achterweg 56.

Op de locatie Achterweg 57 is voorts, overeenkomstig de geldende bestemming uit het bestemmingsplan 'Buitengebied', sprake van een 'Agrarisch hulp- en nevenbedrijf, groente- en fruittransport en bloemenwinkel'. Op grond van de VNG brochure Bedrijven en milieuzonering is betreffend bedrijf vergelijkbaar met de categorie 'Groothandel in ruwe tabak, groenten, fruit en consumptie-aardappelen' met een milieucategorie 3.1 en een grootste richtafstand voor hinder van 50 meter in verband met het aspect geluid. De kortste afstand tussen het plangebied en de bedrijfsbestemming bedraagt circa 60 meter. Hierbij is tevens sprake van burgerwoning op kortere afstand, waarbij tevens aan de geluidsnormstelling wordt voldaan. Het bedrijf aan de Achterweg 57 vormt hiermee geen belemmering voor onderhavige ontwikkeling en deze planuitwerking vormt geen belemmering voor de bedrijvigheid aan de Achterweg 57.

De overige bedrijven en voorzieningen zijn dermate klein van omvang of op voldoende afstand van het plangebied gelegen dat deze geen (milieu)hinder veroorzaken.

## *5.1.5 Luchtkwaliteit*

Op 15 november 2007 is de wijziging van de 'Wet milieubeheer' in werking getreden. Deze wet vervangt het 'Besluit luchtkwaliteit 2005' en is één van de maatregelen die de overheid heeft getroffen om:

- negatieve effecten op de volksgezondheid als gevolg van te hoge niveaus van luchtverontreiniging aan te pakken;
- mogelijkheden voor ruimtelijke ontwikkeling te creëren ondanks de overschrijdingen van de Europese grenswaarden voor luchtkwaliteit.

De paragraaf luchtkwaliteit in de 'Wet milieubeheer' voorziet onder meer in een gebiedsgerichte aanpak van de luchtkwaliteit via het Nationaal Samenwerkingsprogramma Luchtkwaliteit (NSL). De programma-aanpak zorgt voor een flexibele koppeling tussen ruimtelijke activiteiten en milieugevolgen.

Van bepaalde projecten met getalsmatige grenzen is vastgesteld dat deze 'niet in betekenende mate' (NIBM) bijdragen aan de luchtverontreiniging. Deze mogen zonder toetsing aan de grenswaarden voor luchtkwaliteit uitgevoerd worden.

Luchtkwaliteitseisen vormen onder de nieuwe 'Wet luchtkwaliteit' geen belemmering voor ruimtelijke ontwikkeling als:

- er geen sprake is van een feitelijke of dreigende overschrijding van een grenswaarde;
- een project, al dan niet per saldo, niet tot een verslechtering van de luchtkwaliteit leidt, wat wil zeggen dat een project 'niet in betekenende mate' bijdraagt aan de luchtverontreiniging (meer dan 3% ten opzichte van de grenswaarde);
- een project is opgenomen in een regionaal programma van maatregelen of in het NSL, dat op 1 augustus 2009 in werking is getreden, nadat de EU op 7 april 2009 derogatie heeft verleend.

NIBM-grens woningbouwlocatie, 3% criterium:

- < 1.500 woningen (netto) bij minimaal 1 ontsluitingsweg, met een gelijkmatige verkeersverdeling;
- < 3.000 woningen bij minimaal 2 ontsluitingswegen met een gelijkmatige verkeersverdeling

In onderhavig geval wordt voorzien in de bouw van maximaal 50 reguliere woningen en maximaal 50 woningen als onderdeel van een zorgcentrum. Dit aantal is dermate laag dat gesproken kan worden van een niet in betekenende mate bijdrage aan de verslechtering van de luchtkwaliteit. Het aspect luchtkwaliteit vormt dan ook geen belemmering voor de realisatie van het initiatief.

## <span id="page-37-0"></span>*5.1.6 Externe veiligheid*

Het rijksbeleid voor externe veiligheid is gericht op het beperken en beheersen van risico's voor de omgeving vanwege het gebruik, de opslag en de productie van gevaarlijke stoffen (inrichting), het transport van gevaarlijke stoffen (openbare wegen, water- en spoorwegen, buisleidingen) en het gebruik van luchthavens.

Externe veiligheid heeft betrekking op de veiligheid van degenen die niet bij de risicovolle activiteit zelf zijn betrokken, maar als gevolg van die activiteit wel risico's kunnen lopen, zoals omwonenden.

## *Externe veiligheid inrichtingen*

Het beleid is onder meer verankerd in het Besluit externe veiligheid inrichtingen (Bevi). In het Bevi zijn richtlijnen opgenomen voor het bouwen en handhaven van gevoelige bestemmingen zoals woningen in de buurt van inrichtingen waar gevaarlijke stoffen worden opgeslagen of geproduceerd. Ingevolge artikel 5, eerste en tweede lid van het Bevi neemt het bevoegd gezag bij de vaststelling van een bestemmingsplan, de de hierin genoemde grenswaarden in acht en wordt rekening gehouden met de richtwaarde, zoals genoemd in artikel 8, tweede lid. Het dient te gaan om plannen die de bouw of vestiging van kwetsbare objecten toelaten.

Uit onderstaande afbeelding blijkt dat het plangebied zich niet binnen het invloedsgebied van risicobronnen van inrichtingen begeeft.

Afbeelding risicokaart

#### *Externe veiligheid transportroutes*

Het Besluit externe veiligheid transportroutes (Bevt), de Regeling Basisnet, de Handleiding Risicoanalyse Transport (HART) en de gemeentelijke beleidsvisie externe veiligheid zijn de relevante toetsingskaders voor de beoordeling van de veiligheidsrisico's vanwege het vervoer van gevaarlijke stoffen over wegen, spoor en water.

Uit de gemeentelijke signaleringskaart externe veiligheid blijkt dat het aspect externe veiligheid relevant is vanwege het vervoer van gevaarlijke stoffen over de Betuweroute (spoorlijn). Het plangebied ligt namelijk binnen het invloedsgebied van 4000 meter van deze transportroute.

Wanneer de feitelijke afstand van het plangebied tot betreffende spoorlijn (meer dan 2000 meter) wordt bezien in het licht van de Regeling Basisnet en daarbij behorende bijlage 2, dan kan het volgende worden geconcludeerd. Het plangebied ligt buiten de meest relevante zones voor het groepsrisico. Zo is het plangebied gelegen buiten het van toepassing zijnde Plasbrandaandachtsgebied (PAG) van 30 meter, alsmede buiten het toepasselijke GR-risicoplafond (PR 10-7 ) welke op 280 meter is gelegen.

In dit verband hoeft alleen ingegaan te worden op de mogelijkheden voor:

- de bestrijdbaarheid van een zwaar ongeval op deze transportroute(s) en
- de zelfredzaamheid met betrekking tot nog niet aanwezige (beperkt) kwetsbare objecten binnen het plangebied.

De Veiligheidsregio moet in de gelegenheid worden gesteld om hierover een advies uit te brengen. Hieronder is ingegaan op de genoemde aspecten.

Het ruimtelijke besluit heeft geen betrekking op het mogelijk maken van (nog niet aanwezige) "bijzonder kwetsbare objecten", bestemd voor verminderd zelfredzame personen, binnen het invloedsgebied van de transportroute(s). Ook worden (beperkt) kwetsbare objecten niet toegelaten binnen het 1% letaliteitsgebied vanwege een calamiteit met brandbare gassen.

In dat geval is sprake van een standaardsituatie, waarvoor met onderstaande verantwoordingstekst kan worden volstaan.

*Bestrijdbaarheid van de omvang van een ramp of zwaar ongeval* Bij een calamiteit, waarbij toxische vloeistoffen of gassen (kunnen) vrijkomen, zal de brandweer inzetten op het beperken of voorkomen van effecten. Deze inzet zal voornamelijk plaatsvinden bij de bron. De brandweer richt zich dan niet op het bestrijden van effecten in of nabij het plangebied. De mogelijkheden voor bestrijdbaarheid worden daarom niet verder in beschouwing genomen.

## *Mogelijkheden tot zelfredzaamheid*

Bij een calamiteit, waarbij toxische vloeistoffen of gassen (kunnen) vrijkomen, is het belangrijk dat de aanwezigen in het plangebied worden geïnformeerd hoe te handelen bij een incident. Hiervoor wordt gebruik gemaakt van de zogenaamde waarschuwings- en alarmeringspalen (WAS-palen) of NL-alert. Bij het genoemde incidentscenario is het advies om te schuilen in een gebouw, waarvan ramen, deuren en ventilatie gesloten kunnen worden. De nieuw te realiseren gebouwen voldoen aan deze voorwaarden.

## Conclusie

Het aspect externe veiligheid is relevant vanwege het vervoer van gevaarlijke stoffen over de Betuweroute. Gelet op de hiervoor genoemde overwegingen zijn er voldoende mogelijkheden voor de zelfredzaamheid en bestrijdbaarheid bij een zwaar ongeval op deze transportroutes. Dit betekent dat geen nadere eisen aan het plan gesteld hoeven te worden in het kader van het aspect externe veiligheid.

## **5.2 Waterhuishouding**

In het kader van de ontwikkeling van Herwijnen-Oost is het waterhuishoudingsplan "Herwijnen-oost waterhuishouding en riolering d.d. 30 mei 2006" opgesteld. Dit plan heeft de instemming van het gemeentebestuur en het Waterschap Rivierenland. In het plan is berekend dat er twee retentievijvers moeten worden gerealiseerd, één met een oppervlakte van 1.670 m² en één met een oppervlakte van 870 m². Beide vijvers zijn reeds gerealiseerd en als water bestemd op de verbeelding van het (moeder)bestemmingsplan 'Kern Herwijnen'. Naast deze permanente retentievijvers is waterbergingscapaciteit opgenomen in de groene middenas van Herwijnen-Oost. In deze groenzone kan in totaal voor 701 m³ water worden geborgen.

Op de gronden van de uit te werken bestemmingen hoeft daarom geen aanvullende waterberging te worden gerealiseerd.

## **5.3 Spuitzones**

#### *5.3.1 Algemeen*

Door SPA ingenieurs is ten behoeve van onderhavig uitwerkingsplan een kwalitatief (d.d. juni 2015) en kwantitatief ofwel locatiespecifiek onderzoek (d.d. oktober 2015) uitgevoerd naar de aan te houden veiligheidszone in verband met de nabije ligging van fruitboomgaarden, waarbij gewas en bestrijdingsmiddelen worden toegepast. Betreffende onderzoeken zijn als separate bijlage bij deze toelichting gevoegd en maken hiermee integraal onderdeel uit van deze toelichting.

Het belangrijkste aspect dat de afmeting van een veiligheidszone bepaalt, is de drift van gewasbeschermings- en bestrijdingsmiddelen en op welke wijze deze zich verspreiden en neerslaan.

Nieuwe woningen moeten in de regel op minimaal 50 meter afstand van fruitboomgaarden gebouwd worden. Deze 50 meter is in diverse uitspraken van de Raad van State (bijvoorbeeld de uitspraak van 23 september 2009 in zaak nr. 200900570/1/R2) als "in het algemeen niet onredelijk" bevonden en geldt als een vaste richtafstand waar gemotiveerd van kan worden afgeweken.

Het doel van het onderzoek is te berekenen wat de minimale afstand van de veiligheidszone kan zijn voor het plan Herwijnen-Oost, gemeten vanaf de eerste bomenrij op het agrarisch perceel, na het treffen van verzekerde maatregelen om spuitdrift te voorkomen of te beperken. De wetenschappelijke basis voor dit onderzoek is het rapport van het Plant Research International (PRI) in Wageningen, 'Driftblootstelling van omstanders en omwonenden door boomgaard bespuitingen', J.C. van de Zande en M. Wenneker, maart 2015 (verder PRI 2015). Dit rapport is integraal bijgevoegd als bijlage 1 bij het locatiespecifieke spuitzoneonderzoek.

Het PRI 2015 rapport geeft op basis van de meest recente wetenschappelijke inzichten een inschatting van de mate van driftblootstelling bij bespuiting van een boomgaard. De belangrijkste uitgangspunten van het onderzoek van PRI zijn de volgende:

- Maximale toegestane dosering van gewasbeschermingsmiddelen volgens de geldende toelatingen van het College voor de toelating van gewasbeschermingsmiddelen en biociden (Ctgb).
- De voor het blootstellingrisico maatgevende gewasbeschermingsmiddelen.
- Worstcase blootstelling aan drift door uit te gaan van 100% meewindomstandigheden met een gemiddelde windsnelheid van 3 m/s.
- Rekening houdend met de maatgevende bespuitingen in de kaalblad situatie.
- Hanteren van een actueel drift verspreidingsmodel.

Hiermee is het rapport van PRI 2015 algemeen bruikbaar als basis voor de onderbouwing van de voor dit uitwerkingsplan te onderzoeken locatiespecifieke praktijksituatie.

## *5.3.2 Afbakening onderzoek ten behoeve van uitwerkingsplan*

Voor het plangebied vormt het spuiten van gewasbeschermingsmiddelen een risicomoment. Het risico wordt, naast de toxiciteit van het middel, gevormd door de mate van drift. Deze is afhankelijk van onder andere de spuithoogte, luchttemperatuur en windrichting. De driftblootstellingroutes die het gezondheidrisico bepalen, zijn opname door voedsel, inademen (inhalatoir) en huidcontact (dermaal). Voor elke route gelden verschillende (effect) drempelwaarden. In relatie tot dit onderzoek is de directe driftblootstelling via dermale opname (absorptie) van belang.

Doorgaans wordt, zoals reeds vermeld, in dat verband een veilige afstand van 50 m aangehouden, gerekend vanaf de perceelsgrens (akker) die met gewasbeschermingsmiddel wordt bespoten. De drift van gewasbeschermingsmiddelen die op de percelen ten oosten van het plangebied wordt toegepast kan invloed hebben op het woon- en

leefklimaat in het plangebied. Omgekeerd zou de introductie van een nieuwe gevoelige functie invloed kunnen hebben op de bedrijfsvoering van betreffende fruitteler. In dat verband dient het volgende onderbouwd en gemotiveerd te worden:

- 1. Dat in het bestemmingsplan dat ter hoogte van woning en bijbehorende tuinen een aanvaardbaar woon- en leefklimaat in verband met gebruik van gewasbeschermingsmiddelen is gegarandeerd.
- 2. Dat in delen van het plangebied waar mensen langdurig verblijven en daarmee een grotere kans lopen op blootstelling aan gewasbeschermingsmiddelen, eveneens een aanvaardbaar woon- en leefklimaat is gegarandeerd.

De afbakening van dit locatiespecifieke onderzoek ziet op de twee bovengenoemde aspecten.

De informatie uit het locatiespecifieke onderzoek geldt als uitgangspunt voor de verdere invulling van het plangebied. Het voorlopig ontwerp voor de verkaveling en inrichting van openbaar gebied alsmede de bepaling van de bestemmingen en aanduidingen in het plangebied en daaraan gekoppelde gebruiks- en bouwmogelijkheden zijn gebaseerd op betreffend locatiespecifieke spuitzone onderzoek d.d. oktober 2015.

## *5.3.3 Beschrijving omgevingssituatie*

Het plangebied ligt ten noordoosten van de kern Herwijnen in de nieuwbouwwijk Herwijnen-Oost. Ten noorden van het plangebied ligt de Graaf Reinaldlaan (N380), met ten zuiden daarvan een parallelweg. Het plangebied zelf wordt aan de noordzijde globaal begrensd door de Boutlaan met direct ten noorden daarvan een grote retentievijver.

Het plangebied grenst aan de oostzijde aan agrarische percelen die in gebruik zijn als fruitboomgaard. De fruitboomgaarden (appels en peren) zijn in het bezit van respectievelijk de families Pannekoek (Achterweg 11) en Van Maaren (Raayweg 5). Het oostelijk gelegen perceel is van Pannekoek en het zuidoostelijk gelegen perceel is van Van Maaren, zie hiervoor onderstaande figuur.

Afbeelding: Visualisatie van de aangrenzende agrarische percelen (Fam. Pannekoek en Fam.Van Maaren) ten opzichte van het plangebied (gearceerd met een geel geblokte lijn, waarbij geldt dat het onderste deel van het plangebied grenzend aan de Achterweg onderdeel vormt van een ander nog op te stellen bestemmingsplan). De reeds gerealiseerde woningen aan de Boutlaan 1 t/m 15 zijn rood gemarkeerd. Bron: live.bing.com.

In het reeds gerealiseerde deel van het plan, Boutlaan 1 t/m 15 (rood gemarkeerd in bovenstaande figuur liggen de tuinen van de al gebouwde woningen op circa 24 à 45 m afstand vanaf de agrarische perceelgrens. Voor dit deel van het plan is met de familie Pannekoek een overeenkomst gesloten, die notarieel is vastgelegd, waarin afspraken zijn gemaakt over het gebied waar de teler geen gewasbescherming zal spuiten (spuitvrije zone). De teler is schadeloos gesteld voor het niet kunnen gebruiken van de eigen grond die is gelegen in de zone van 50 meter tot de nieuwe woningen.

Deze aanpak is destijds gekozen in het belang van een snelle en verantwoorde realisatie van de geplande woningen, zonder daarbij te kijken of de veiligheidszone

wellicht via maatregelen of op een andere wijze beperkt kon worden.

Het noordelijke deel van het plangebied wordt aan de oostzijde door middel van een watergang gescheiden van het noordoostelijk gelegen agrarische perceel. Deze watergang (waterloop nr. 25998) betreft een Bwatergang van circa 4 meter breed.

Het zuidelijke deel van het plangebied wordt door middel van een Awatergang (waterloop nr. 3288, circa 4 meter breed) van het zuidoostelijk gelegen agrarische perceel (Fam. Van Maaren) gescheiden (zie ook onderstaande figuur ). Tevens loopt deze A-watergang in westelijke richting het plangebied in. In lijn met de ontwikkeling van het plangebied, wordt dit stuk van de A- watergang verwijderd. Hiermee is in dit onderzoek rekening gehouden.

Een en ander leidt tot 3 omgevingssituaties die in het locatiespecifiek onderzoek zijn beschreven in paragraaf 4.4.1 tot en met 4.4.3 en nader zijn beschouwd. Voor de inhoud daarvan wordt verwezen naar het separaat bijgevoegde locatiespecifieke onderzoek. De omgevingssituaties zijn in onderstaande figuur zijn weergegeven. Daarnaast is in paragraaf 5.2 van betreffend onderzoek specifiek ingegaan op de voor het noordoostelijk deel notarieel vastgelegde spuitzonevrije zone. Voor de inhoud daarvan wordt verwezen naar het onderzoek.

## *5.3.4 Uitgangspunt maatregelen ontvangerzijde om spuitdrift te voorkomen of te beperken*

Voor de ontwikkeling van het plangebied zal langs de gehele oostzijde van het plangebied, van noord naar zuid, nabij de perceelsgrens een aaneengesloten wintergroene haag (en/of gelijkwaardige voorziening) worden gerealiseerd.

Momenteel vormt de positie waar volgens de legger van het waterschap de bestaande A-watergang in westelijke richting het plangebied inloopt, een natuurlijke blokkade voor het plaatsen van een aaneengesloten wintergroene haag. Dit deel van de A-watergang is reeds verwijderd in lijn met de ontwikkeling van het plangebied. Om deze reden kan de wintergroene haag worden doorgetrokken van noord naar zuid langs de gehele perceelsgrens van het plangebied.

Bij de aanplant van de wintergroene haag dient tevens rekening te worden gehouden met een vrije beschermings-/onderhoudsstrook van 4 meter aan weerszijden van A-watergangen en 1 meter langs Bwatergangen. De beoogde haag binnen het plangebied en een eventuele bijbehorende onderhoudsstrook dient dan ook op een minimale afstand van 4 of 1 meter van respectievelijk een A- of B-watergang te worden gerealiseerd en met het waterschap te worden overlegd. Voor het onderhoud aan de zijde van de watergang kan tevens gebruik worden gemaakt van de onderhoudsstrook die ten behoeve van de watergang wordt vrijgehouden.

Voor het aanplanten van de haag, dient tevens aan de volgende criteria te worden voldaan:

- De beoogde haag moet jaarrond groen blijven.
- De beoogde haag moet minimaal 4 meter hoog zijn.
- Bij het planten dient bij het bepalen van de afstand tot de insteek van een A- of B watergang, rekening te worden gehouden met beschermingszones van respectievelijk 4 of 1 meter.
- Er dient rekening te worden gehouden met een onderhoudsstrook voor de windhaag.

De regels van het plan maken tevens een gelijkwaardige voorziening mogelijk, bijvoorbeeld in de vorm van een scherm van 4 meter hoogte, of een combinatie van een wintergroene haag en een scherm. Onder omstandigheden kan een combinatie van deze voorzieningen (wintergroene haag en scherm) noodzakelijk zijn. Deze omstandigheid doet zich voor als een wintergroene haag wordt aangeplant die nog niet de vereiste hoogte van 4 meter heeft bereikt. Een aanvullend scherm met de een hoogte van 4 meter kan dan gelijk voor de vereiste afscherming zorgen.

Bovenstaande punten zijn geborgd in het bestemmingsplan. Zie hiervoor ook de juridische toelichting in hoofdstuk 8. Voor de onderhoudsstrook is in de bestemming groen voldoende ruimte aanwezig. De in deze paragraaf opgenomen uitgangspunten met betrekking tot het aanplanten van een wintergroene haag zijn in het locatiespecifieke spuitzoneonderzoek als uitgangspunt voor de berekeningen gehanteerd.

## *5.3.5 Resultaten onderzoek*

In hoofdstuk 5 van het locatiespecifieke spuitzoneonderzoek zijn de resultaten vervat, waarnaar voor de inhoud integraal wordt verwezen. Uit de resultaten van het onderzoek vloeit een aan te houden spuitzone voort, waarmee voor het uitwerkingsplan rekening moet worden gehouden voor wat betreft het toegestaan gebruik en bebouwing binnen deze zone. Uitgangspunt is de borging van het voorkomen van regelmatige blootstelling aan gewasbescchermingsmiddelen en daarbij behorende gezondheidseffecten.

De aan te houden spuitzone wordt in beginsel driedimensionaal bepaald. De spuitdrift tussen de 0 en 3 meter hoogte en de spuitdrift tussen de 3 en 6 meter hoogte geeft voor het gebruik van onbebouwde gronden en bebouwde gronden op de hoogten tussen de 0 en 3 meter en tussen de 3 en 6 meter de gebruiks- en bouwmogelijkheden weer.

Voor wat betreft de mogelijkheden voor woningbouw is bij de bepaling van bouwvlakken voor de hoofdgebouwen en in de overige bouwregels rekening gehouden met de grootste spuitzone welke geldt voor bebouwing tussen de 3 en 6 meter. Dit is een benadering vanuit een algemeen voorzorgsbeginsel die in feite verder gaat dan strikt noodzakelijk op basis van het onderliggende spuitzoneonderzoek, welke voor woonbebouwing op begane vloer een kleinere spuitzone kent.

Uitgaande van vorenstaande geldt voor de bepaling van bouwvlakken van woningen de in onderstaande afbeelding (integraal opgenomen als bijlage 3 bij het locatiespecifieke spuitzoneonderzoek) opgenomen spuitzone. Hierbij geldt dat gevoelige functies binnen de spuitzone op basis van de planregels verbonden aan de gebiedsaanduiding 'milieuzone – spuitzone' in betreffende spuitzone worden uitgesloten. Dit is een benadering vanuit een algemeen voorzorgsbeginsel die in feite verder gaat dan strikt noodzakelijk op basis van het onderliggende spuitzoneonderzoek dat voor het gebruik van gronden tussen de 0 en 3 meter hoogte een veel beperkter aan te houden spuitzone meegeeft.

Afbeelding: spuitzone bepalend voor bouwvlakken woningen

#### *5.3.6 Conclusie*

Als conclusie op basis van vorenstaande, de inhoud van de spuitzone onderzoeken en de borging van het voorkomen van regelmatige blootstelling aan gewasmiddelen in de verbeelding en planregels van het uitwerkingsplan, dat de omliggende agrarische bedrijven niet worden belemmerd door de ontwikkeling en binnen het plangebied een aanvaardbaar woon- en leefklimaat kan worden geboden.

## **5.4 Flora & fauna**

Voor dit plan is door Staro Natuur en Buitengebied d.d. februari 2016, rapportnummer: 16-0057 een Quickscan Flora en Fauna inclusief voortoets uitgevoerd. Het rapport is als separate bijlage bij deze toelichting opgenomen. De resultaten van de voortoets in verband met Natura 2000 gebieden zijn vervat in paragraaf 3.1.3 van deze toelichting.

In onderstaande wordt ingegaan op de conclusies vanuit de rapportage ten aanzien van het Natuurnetwerk Nederland als onderdeel van de beschermde gebieden en de soortenbescherming. Voor een volledige beschouwing wordt verwezen naar de inhoud van betreffende rapportage.

## Beschermde gebieden

Het plangebied maakt geen deel uit van het GNN of de GO. Het dichtstbijzijnde gebied dat tot de GO behoort ligt ongeveer 500 meter ten noorden van het plangebied. Het dichtstbijzijnde gebied dat onderdeel is van het GNN ligt ongeveer 650 meter ten zuiden van het plangebied. De voorgenomen ontwikkeling ligt buiten het GNN en GO en heeft zodoende geen invloed op de oppervlakte van GNN/GO. Het is vanwege de aard van de voorgenomen plannen en de relatief grote afstand tot het GNN/GO redelijkerwijs uit te sluiten dat de kernkwaliteiten van het GNN/GO door de voorgenomen plannen zullen worden aangetast.

## Beschermde soorten

In het plangebied komen mogelijk verschillende beschermde soorten voor die vermeld staan in de tabellen van de Flora- en faunawet, zie hiervoor tabel 1 op pagina 49.

#### *Soorten van FFtabel 1*

Mogelijk wordt het plangebied gebruikt door enkele grondgebonden zoogdieren en amfibieën die zijn opgenomen in FFtabel 1. De voorgenomen plannen hebben tot gevolg dat het leefgebied van deze soorten kleiner wordt. Voor de soorten van FFtabel 1 geldt een algehele vrijstelling bij het uitvoeren van ruimtelijke ontwikkelingen. Het is derhalve niet nodig mitigerende maatregelen te nemen voor de soorten van FFtabel 1.

#### *Soorten van FFtabel 2*

Mogelijk komt in de sloot op de oostgrens van het plangebied de beschermde vissoort kleine modderkruiper (FFtabel 2) voor. Aangezien de voorgenomen plannen geen betrekking hebben op deze sloot zijn negatieve effecten op de mogelijk aanwezige beschermde kleine modderkruiper uit te sluiten.

#### *Soorten van FFtabel 3*

Het plangebied kan deel uitmaken van het foerageergebied van vleermuizen. De voorgenomen plannen hebben geen effect op mogelijk aanwezige foeragerende vleermuizen. In het plangebied zijn geen mogelijkheden voor verblijfplaatsen van vleermuizen. Mogelijk vormt de sloot op de oostgrens van het plangebied leefgebied van de beschermde aquatische slakkensoort platte schijfhoren (FFtabel 3). Aangezien de voorgenomen plannen geen betrekking hebben op deze sloot zijn negatieve effecten op de mogelijk aanwezige platte schijfhoren uit te sluiten. In de sloot op de oostgrens van het plangebied komen mogelijk de beschermde vissoorten bittervoorn en grote modderkruiper (beide FFtabel 3) voor. Aangezien de voorgenomen plannen geen betrekking hebben op deze sloot zijn negatieve effecten op de mogelijk aanwezige beschermde vissoorten uit te sluiten.

## *Soorten van FFtabel vogels*

.

Het plangebied is geschikt als foerageergebied voor algemene vogelsoorten (FFtabel vogels). Deze vogels kunnen broedgebied vinden in de bomen en struiken in de omgeving van het plangebied. Aangezien in de directe omgeving foerageergebied blijft bestaan, treedt geen negatief effect op ten aanzien van deze functie.

Door het ontbreken van opgaande vegetatie en bebouwing in het plangebied is het uit te sluiten dat jaarrond beschermde vaste rust- en verblijfplaatsen van vogels aanwezig zijn. Mogelijk behoort het plangebied tot het leefgebied van de huismus. In de omgeving blijft echter voldoende geschikt leefgebied voor huismus aanwezig. Zodoende hebben de voorgenomen plannen geen negatief effect tot gevolg ten aanzien van huismussen. Mogelijk maakt het plangebied deel uit van het grotere foerageergebied van steenuil en/of kerkuil. Aangezien geen vaste rust- of verblijfplaatsen van deze soorten in de directe omgeving aanwezig zijn, zijn negatieve effecten redelijkerwijs uit te sluiten.

## *Conclusie:*

Hiermee vormt het aspect flora en fauna geen belemmering voor de realisatie van het initiatief.

## **5.5 Leidingen**

In of in de directe omgeving van het plangebied zijn geen hoofdtransportleidingen of persleidingen van water, energie, gas, brandstof of riool gelegen, die in het kader van het uitwerkingsplan op de verbeelding met bijbehorende bebouwingsvrije zones dienen te worden opgenomen.

## **5.6 Vormvrije mer - beoordeling**

Op 21 februari 2011 heeft de wetgever het Besluit milieueffectrapportage en het Besluit omgevingsrecht gewijzigd. De belangrijkste wijziging is onder andere: het meer in overeenstemming brengen van het Besluit m.e.r. met de Europese richtlijn m.e.r. Hierbij hebben onder andere de zogenaamde drempelwaarde voor activiteiten een indicatief karakter gekregen. Met deze wijziging is bepaald dat voor activiteiten die op de bij het besluit m.e.r. behorende C- en D lijst zijn opgenomen, altijd aandacht aan m.e.r. geschonken dient te worden. Hierbij dient te worden bepaald of een m.e.r. of m.e.r.-beoordeling noodzakelijk is. In algemene zin komt het erop neer dat voor activiteiten die behoren tot de C-lijst een m.e.r. plicht volgt en voor activiteiten op die op de D-lijst zijn vermeld volgt óf een m.e.r.-beoordelingsplicht óf een motivering dat een m.e.r.(beoordeling) niet noodzakelijk is. Hierbij is de bij de activiteit behorende drempelwaarde onder andere van belang. Om te bepalen of een activiteit m.e.r.-plichtig of m.e.r.-beoordelingsplichtig is, conform het aangepaste Besluit m.e.r., is het type plan en het soort ontwikkeling van het plan van belang, zoals opgenomen in de Structuurvisie Ruimte (SVIR).

Onderhavig uitwerkingsplan betreft een ontwikkelingsplan. De activiteiten die door dit uitwerkingsplan mogelijk wordt gemaakt behoren niet tot de C-lijst, waardoor er geen directe m.e.r.-plicht is. De voorgenomen ontwikkeling, behoort echter wel tot de D-lijst, namelijk onder nummer 11.2 'de aanleg, wijziging of uitbreiding van een stedelijk ontwikkelingsproject met inbegrip van de bouw van een winkelcentra of parkeerterrein'. Met onderhavig uitwerkingsplan wordt woningbouw mogelijk gemaakt.

De drempelwaarde voor een m.e.r.-beoordeling is opgenomen in lijst D van het besluit m.e.r. Voor projecten groter dan 100 hectare en meer dan 2000 woningen dient altijd een m.e.r.- beoordeling plaats te vinden. De omvang van de woningbouw (50 woningen in het uit te werken woongebied en maximaal 50 (zorg)woningen in het uit te werken maatschappelijk gebied) is zodanig beperkt dat er geen sprake is van overschrijding van de drempelwaarden is. Dit betekent dat er een vormvrije m.e.r.-beoordeling uitgevoerd kan worden.

In bijlage III van de EEG-richtlijn milieueffectenbeoordeling zijn een aantal beoordelingscriteria opgenomen.

Beoordeling (conform bijlage III EEG-richtlijn):

## *Kenmerken van het project:*

De bouw van de woningen dat wordt mogelijk gemaakt met dit uitwerkingsplan betreft een project van beperkte omvang. Er is in onderhavig plan sprake van een gebiedsontwikkeling met woningbouw. Er is geen sprake van gebruik van natuurlijke grondstoffen, productie van afvalstoffen, verontreiniging en hinder of risico op ongevallen.

## *Plaats van het project:*

De gronden zijn momenteel niet actief in gebruik in afwachting van woningbouw op het terrein. Vooruitlopend op de woningbouw zijn op het terrein al deels grondwerkzaamheden uitgevoerd. Relatieve rijkdom aan kwaliteit en het regeneratievermogen van natuurlijke hulpbronnen van het gebied is niet aan de orde. Realisatie van het plan heeft geen relevante / significante effecten op waterhuishouding, verkeersaantrekkende werking luchtkwaliteit, bedrijfshinder en externe veiligheid. Dit blijkt uit de vorenstaande verantwoording die in dit bestemmingsplan is vervat.

Het plangebied ligt op voldoende afstand van Natura 2000 en het Gelders Natuur Netwerk (GNN) en zal geen relevante / significante invloed op deze gebieden hebben. Een en ander zoals verwoord in paragraaf 3.1.3 en paragraaf 5.4. De projectlocatie is op grond van de geldende bestemmingen in het bestemmingsplan 'Kern Herwijnen' al geschikt voor woningbouw. Ten behoeve van het project zijn wel nadere onderzoeken uitgevoerd als uitvloeisel van de uitwerkingsregels van het bestemmingsplan 'Kern Herwijnen'. De resultaten hiervan, zoals vervat in deze toelichting, leveren geen belemmering op voor de beoogde woningbouw.

#### *Conclusie:*

De impact van de toevoeging van de met dit plan beoogde woningen binnen bestaand stedelijk gebied is gering. De voortoets als bedoeld in paragraaf 3.1.3 geeft aan dat geen sprake is van significant negatieve effecten op omliggende Natura 2000 gebieden.

Tevens wordt op grond van de voor dit uitwerkingsplan uitgevoerde analyses en onderzoeken én het verschil tussen de daadwerkelijke activiteit in relatie tot de drempelwaarden waaruit een m.e.r. beoordelingsplicht voortvloeit (vanaf 2000 woningen), geconcludeerd dat bij de vaststelling van dit uitwerkingsplan geen onevenredige nadelige milieueffecten voortkomen die het uitvoeren van een m.e.r.-beoordeling dan wel het doorlopen van de m.e.r.-procedure noodzakelijk maken.

## <span id="page-53-0"></span>**6 TOETS UITWERKINGSREGELS**

#### *Uit te werken wonen*

Bij het uitwerken van de bestemming moeten Burgemeester en wethouders de volgende regels in acht nemen:

- a. in het uitwerkingsplan zijn regels gesteld aan de situering en maatvoering van andere bouwwerken. *In het uitwerkingsplan is hierin voorzien in de combinatie verbeelding en planregels. Aan deze voorwaarde wordt voldaan.*
- *b.* in de uitwerking zijn regels gesteld met betrekking tot verkeersvoorzieningen. *In het uitwerkingsplan is hierin voorzien in de combinatie verbeelding en planregels. Aan deze voorwaarde wordt voldaan.*
- b. er is aangetoond, dat er geen milieuhygiënische belemmeringen voor de realisering van de bestemming bestaan. *Zie hiervoor de verantwoording in hoofdstuk 5 inclusief bijbehorende bijlagen. Aan deze voorwaarde wordt voldaan.*
- *c.* het aantal te bouwen woningen mag niet minder bedragen dan 35 en niet meer dan 65. *Het plangebied betreft een deel van het uit te werken woongebied. De 15 woningen die zijn opgenomen in het uitwerkingsplan 'Boutlaan 1 t/m 15' tellen mee voor het totaal aantal te bouwen woningen. In het onderhavige uitwerkingsplan zijn binnen de woonbestemmingen 50 nieuwe woningen mogelijk. Hiermee komt het totaal (inclusief het eerdere uitwerkingsplan) op 65 overeenkomstig deze uitwerkingsregel.*
- d. de breedte van wegen is maximaal 5,0 m. *De wegen zijn op basis van het voorlopig ontwerp en de borging in de planregels niet breder dan 5 meter. Wel is de bestemming 'Verkeer – Verblijf' ruimer in verband met aanpalende voetpaden, groenvoorzieningen en dergelijke.*
- e. er is wat betreft de benodigde parkeervoorzieningen zoveel als mogelijk in parkeerplaatsen op eigen erf voorzien. De overige parkeerplaatsen zijn in het openbare gebied gerealiseerd. *Hieraan wordt met dit uitwerkingsplan voldaan.*
- f. woningen mogen niet worden gebouwd binnen een afstand van 106 m van de as van de Graaf Reinaldweg, tenzij kan worden aangetoond dat hierdoor de wettelijke voorkeursgrenswaarde wegverkeerslawaai ingevolge de Wet geluidhinder niet wordt overschreden. Door middel van een akoestisch onderzoek wegverkeerslawaai is aangetoond dat aan de wettelijke voorkeursgrenswaarde voldaan wordt of hiervoor een hogere grenswaarde kan worden verleend.

*Zie hiervoor hoofdstuk 5 van de toelichting. Aan de wettelijke voorkeursgrenswaarde wordt voldaan.*

- g. bij het opstellen van het uitwerkingsplan is het Waterschap Rivierenland geconsulteerd. *Hieraan is voldaan.*
- h. voor het bouwen van hoofdgebouwen gelden de volgende bepalingen in de regels:
	- 1. als hoofdgebouw worden uitsluitend woningen gebouwd;
	- 2. hoofdgebouwen worden uitsluitend gebouwd in de vorm van vrijstaande, halfvrijstaande of aaneengebouwde woningen;
	- 3. de goothoogte van hoofdgebouwen bedraagt maximaal 6,0 m bedragen, de bouwhoogte maximaal 10,0 m;
	- 4. hoofdgebouwen worden afgedekt met een kap met een dakhelling van minimaal 30° en maximaal 60°.

*Betreffende regels zijn overgenomen in de planregels. Hieraan wordt voldaan.* 

*Uit te werken – maatschappelijk*

Bij het uitwerken van de bestemming moeten Burgemeester en wethouders de volgende regels in acht nemen:

- a. in het uitwerkingsplan worden regels gesteld aan de situering en maatvoering van andere bouwwerken; *In het uitwerkingsplan is hierin voorzien in de combinatie verbeelding en planregels. Aan deze voorwaarde wordt voldaan.*
- b. in de uitwerking kunnen regels worden gesteld met betrekking tot verkeers- en groenvoorzieningen alsmede waterhuishouding; *In het uitwerkingsplan is hierin voorzien in de combinatie verbeelding en planregels. Aan deze voorwaarde wordt voldaan.*
- c. er dient te worden aangetoond, dat er geen overige milieuhygiënische belemmeringen voor de realisering van de bestemming bestaan;

*Zie hiervoor de verantwoording in hoofdstuk 5 inclusief bijbehorende bijlagen. Aan deze voorwaarde wordt voldaan.*

- d. ten behoeve van wonen zijn zorgdoeleinden toegestaan in de vorm van gemeenschappelijke voorzieningen, zorgvoorzieningen, medische en therapeutische dienstverlening, en verpleegvoorzieningen;
*In deze lijn is het toegestaan gebruik geborgd in de planregels.*

- e. binnen de bestemming zijn maximaal 50 (zorg)woningen toegestaan; *In deze lijn is het toegestaan gebruik en bebouwing geborgd in de planregels.*
- f. de breedte van wegen mag maximaal 5 meter bedragen; *Dit is geborgd in de planregels.*
- g. binnen het bestemmingsvlak dient in de parkeerbehoefte voor de bestemming te worden voorzien; *Hiervoor is ruimte gereserveerd binnen het bestemmingsvlak.*

- h. hoofdgebouwen zijn uitsluitend toegestaan in de vorm van vrijstaande woningen, halfvrijstaande woningen, aaneengebouwde woningen, patiowoningen, appartementengebouwen en/of bijzondere woongebouwen, al dan niet gecombineerd met voorzieningen als bedoeld onder d, alsmede gebouwen ten behoeve van zorgdoeleinden niet in combinatie met wonen; *Het uitwerkingsplan voldoet aan deze eisen.*
- i. de goothoogte van vrijstaande woningen, halfvrijstaande woningen, aaneengebouwde woningen en patiowoningen mag maximaal 6 meter bedragen, de bouwhoogte maximaal 10 meter; *Het uitwerkingsplan voldoet aan deze eisen.*
- j. de goot- en bouwhoogte van appartementengebouwen en bijzondere woongebouwen mag maximaal 10 meter bedragen; *Het zorgcomplex dat als woongebouw wordt uitgevoerd heeft in het uitwerkingsplan een maximale bouwhoogte van 6 meter. Dit voldoet aan de uitwerkingsregels.*
- k. de goot- en bouwhoogte van een gebouw ten behoeve van zelfstandige zorgdoeleinden (niet in combinatie met wonen) mogen maximaal 6 meter bedragen indien het gebouw wordt afgedekt met een plat dak;

*Het uitwerkingsplan voldoet aan deze eisen.*

- l. indien het onder –k- bedoelde gebouw wordt afgedekt met een kap, mag de bouwhoogte maximaal 8 meter bedragen. *Het uitwerkingsplan voldoet aan deze eisen.*
Hiermee wordt aan alle voorwaarden uit de uitwerkingsregels voldaan

Pouderoyen Compagnons

Herwijnen Oost 56

## **7 ECONOMISCHE UITVOERBAARHEID**

De gemeente heeft de gronden vooralsnog in eigendom en geeft deze gronden zelf uit. Na uitgifte zullen de betreffende ontwikkelaars (zowel particulieren als woningbouwcorporatie e.d.) de woningen voor voor eigen rekening en risico ontwikkelen. Dit betekent, dat de beoogde ontwikkeling als uitvoerbaar kan worden aangemerkt.

Pouderoyen Compagnons

Herwijnen Oost 58

## **8 JURIDISCHE REGELING**

## **8.1 Plansystematiek**

#### *Algemeen:*

Het centrale onderdeel van een uitwerkingsplan (ofwel bestemmingsplan) is de bestemmingsregeling. Ten behoeve van een goede ruimtelijke ordening worden aan de in het plan begrepen grond bestemmingen toegewezen met bijbehorende doeleinden. Aan de bestemmingen zijn regels verbonden over het gebruik van de in het plan begrepen gronden en van hierop bevindende bouwwerken. In dit hoofdstuk wordt het juridische deel van het uitwerkingsplan nader toegelicht. Het bestemmingsplan is opgesteld conform de Wet ruimtelijke ordening en de Standaard Vergelijkbare BestemmingsPlannen SVBP2012).

Onderhavig uitwerkingsplan is hierop afgestemd en kent de volgende indeling in planregels:

- Hoofdstuk 1 Inleidende regels Dit hoofdstuk bestaat uit twee artikelen. In artikel 1 zijn de begrippen opgenomen en in artikel 2 wordt de wijze van meten verwoord.
- Hoofdstuk 2 Bestemmingsregels Dit hoofdstuk kent aan elke bestemming een artikel toe met planregels. In de bestemmingsregel wordt aangegeven waarvoor en hoe de betreffende gronden mogen worden gebruikt en bebouwd.
- Hoofdstuk 3 Algemene regels De algemene regels bestaan in dit bestemmingsplan uit een antidubbeltelregel, algemene bouw- en gebruiksregels, algemene aanduidings- en afwijkingsregels en overige regels.
- Hoofdstuk 4 Overgangs- en slotregels In dit hoofdstuk zijn de standaardregels opgenomen aangaande overgangsrecht en de slotregel zoals verwoord in het Besluit ruimtelijke ordening.

#### *Specifiek:*

Het voorliggende uitwerkingsplan voor Herwijnen-Oost is gebaseerd op artikel 22 en 23 uit het moederplan 'Kern Herwijnen' dat door de gemeenteraad van Lingewaal is vastgesteld op 30 juni 2011.

Bij de invulling van dit uitwerkingsplan zijn overeenkomstig de systematiek en uitwerkingsregels in het moederplan alsmede het handboek bestemmingsplannen van de gemeente Lingewaal de volgende bestemmingen opgenomen:

- Groen;
- Maatschappelijk;
- Verkeer Verblijfsgebied;
- Water;
- Wonen;
- Wonen 3;
- Wonen 5.

Daarnaast zijn nog de volgende aanduidingen opgenomen:

- Gebiedsaanduiding 'Milieuzone spuitzone';
- Bouwvlak;
- Functieaanduidingen: 'erf' en 'specifieke vorm van groen haag';
- Maatvoeringsaanduidingen: 'maximum aantal wooneenheden', 'maximum bouwhoogte' en 'maximum goothoogte (m), maximum bouwhoogte (m)'.

## **8.2 Bestemmingen**

## *Groen*

Structurele groengebieden krijgen de bestemming 'Groen'. Het doel van het beleid is het behoud en bescherming van bestaande groene gebieden. Binnen de bestemming 'groen' worden dan ook beperkte mogelijkheden voor bebouwing (van openbaar nut) geboden. Naast groenvoorzieningen, bermen en beplanting zijn tevens paden, en water toegestaan, met daaraan ondergeschikt waterhuishoudkundige voorzieningen.

Binnen deze bestemming zijn afhankelijk van de specifieke situatie beperkt parkeervoorzieningen toegestaan. In onderhavig uitwerkingsplan is gedeeltelijk in (langs)parkeerplaatsen voorzien aan de oostzijde van het plangebied binnen de bestemming Groen. De bestemming Groen voorziet in dit uitwerkingsplan in betreffende mogelijkheid.

Het overige groen in de nieuwbouwwijk wordt bestemd tot de algemene bestemming 'Verkeer - Verblijfsgebied'. Zo behoudt de gemeente de flexibiliteit om zonder wijziging van de bestemmingen tot herinrichting over te gaan van (openbare) gebieden.

## *Maatschappelijk:*

De voor 'Maatschappelijk' aangewezen gronden zijn bestemd voor: het uitoefenen van activiteiten gericht op de sociale, maatschappelijke, educatieve en openbare dienstverlening al dan niet gecombineerd met wonen. In dit uitwerkingsplan is een bestemming Maatschappelijk opgenomen, waarin op grond van de uitwerkingsregels niet meer dan 50 zorgwoningen mogelijk gemaakt mogen worden.

## *Verkeer – Verblijfsgebied*

Deze gronden zijn bestemd voor wegen, straten en paden met hoofdzakelijk een verblijfsfunctie, voet- en rijwielpaden, parkeervoorzieningen, bermen en beplanting, straatmeubilair, (voorzieningen voor) ambulante detailhandel, waterhuishoudkundige voorzieningen, oeververbindingen (bruggen), evenementen, terrassen, en voorzieningen van algemeen nut.

Op of in deze gronden mogen uitsluitend gebouwen ten behoeve van voorzieningen van algemeen nut worden gebouwd, alsmede bouwwerken, geen gebouwen zijnde. De maximale bouwhoogte en oppervlakte zijn in de regels opgenomen.

#### *Water*

A-watergangen worden bestemd tot 'Water'. De onderhoudszone van de betreffende watergangen wordt echter niet in de regels geregeld door middel van een dubbelbestemming. Deze wordt reeds in voldoende mate beschermd door de Keur. Voorkomen moet worden dat dubbele procedures moeten worden doorlopen om onderhoudszones te gebruiken/te bebouwen. Het bestemmingsplan en de verbeelding hebben geen signaleringsfunctie. Alleen dat moet geregeld worden wat ruimtelijk relevant is en niet op een andere wijze al is veilig gesteld.

Sloten e.d., die geen A-watergangen' zijn, worden in beginsel niet als water bestemd, maar krijgen de algemene bestemming 'Groen', 'Bos', 'Natuur', 'Verkeer' of 'Verkeer - Verblijfsgebied'. Zo behoudt de gemeente de flexibiliteit om zonder wijziging van de bestemmingen tot herinrichting over te gaan van (openbare) gebieden.

In onderhavig uitwerkingsplan is ervoor gekozen het gedeelte van de watergang aan de oostzijde van het plangebied dat binnen de plangrens valt zowel voor het deel met de status A-watergang als het deel met de status B-watergang, de bestemming Water te geven. Een en ander vanwege de verbondenheid c.q. aansluiting van de watergangen onderling op elkaar in de ruimtelijke structuur.

Herwijnen Oost 61

#### *Wonen*

Deze gronden zijn bestemd voor wonen in vrijstaande, halfvrijstaande en geschakelde woningen, al dan niet in combinatie met de uitoefening van een beroep aan huis of bedrijf aan huis zoals opgenomen in milieucategorie 1 van de Lijst van bedrijven.

Op de verbeelding is een bouwvlak opgenomen dat volledig mag worden bebouwd. Hoofdgebouwen mogen uitsluitend binnen dat bouwvlak worden gebouwd. Daarnaast is op de verbeelding de maximale goot- en bouwhoogte opgenomen voor hoofdgebouwen, evenals het maximum aantal woningen dat mag worden gebouwd binnen het bouwvlak. De dakhelling van de woningen mag niet minder bedragen dan 30° en niet meer dan 60°.

Bijgebouwen zijn toegestaan binnen het bouwvlak en ter plaatse van de aanduiding 'erf'. In de regels is de maximale gezamenlijke oppervlakte opgenomen, evenals de maximale goot- en bouwhoogte.

Aan de voorgevel mag een erker worden gebouwd, waarvoor maatvoeringseisen zijn opgenomen. Op grond van de gebiedsaanduiding 'milieuzone – spuitzone' geldt echter wel een uitsluiting van de mogelijkheid om gebouwen op te richten. Dit betekent concreet dat aan de oostzijde van het plangebied aan de voorgevel geen erker mag worden gebouwd voor zover tevens sprake is van een aanduiding 'milieuzone – spuitzone'. Een en ander ter voorkoming van regelmatige blootstelling aan gewasbeschermingsmiddelen. Zie hiervoor ook paragraaf 5.3.

## *Wonen - 3*

Deze gronden zijn bestemd voor wonen in aaneengesloten woningen, al dan niet in combinatie met de uitoefening van een beroep aan huis of bedrijf aan huis zoals opgenomen in milieucategorie 1 van de Lijst van bedrijven.

Op de verbeelding is een bouwvlak opgenomen dat volledig mag worden bebouwd. Hoofdgebouwen mogen uitsluitend binnen dat bouwvlak worden gebouwd. Daarnaast is op de verbeelding de maximale goot- en bouwhoogte opgenomen voor hoofdgebouwen, evenals het maximum aantal woningen dat mag worden gebouwd binnen het bouwvlak. De dakhelling van de woningen mag niet minder bedragen dan 30° en niet meer dan 60°.

Bijgebouwen zijn toegestaan binnen het bouwvlak en ter plaatse van de aanduiding 'erf'. In de regels is de maximale gezamenlijke oppervlakte opgenomen, evenals de maximale goot- en bouwhoogte. Aan de voorgevel mag een erker worden gebouwd, waarvoor maatvoeringseisen zijn opgenomen.

Aan de voorgevel mag een erker worden gebouwd, waarvoor maatvoeringseisen zijn opgenomen. Op grond van de gebiedsaanduiding 'milieuzone – spuitzone' geldt echter wel een uitsluiting van de mogelijkheid om gebouwen op te richten. Dit betekent concreet dat aan de oostzijde van het plangebied aan de voorgevel geen erker mag worden gebouwd voor zover tevens sprake is van een aanduiding 'milieuzone – spuitzone'. Een en ander ter voorkoming van regelmatige blootstelling aan gewasbeschermingsmiddelen. Zie hiervoor ook paragraaf 5.3. Betreffende aanduiding komt echter niet voor ter plaatse van de bestemming Wonen – 3.

## *Wonen - 5*

Deze gronden zijn bestemd voor wonen in aaneengesloten patiowoningen, al dan niet in combinatie met de uitoefening van een beroep aan huis of bedrijf aan huis zoals opgenomen in milieucategorie 1 van de Lijst van bedrijven.

Op de verbeelding is een bouwvlak opgenomen dat in verregaand mag worden bebouwd, met als minimale eis dat sprake is van een woning met een patio (openluchtruimte omsloten door bebouwing). Hoofdgebouwen mogen uitsluitend binnen dat bouwvlak worden gebouwd. Daarnaast is op de verbeelding de maximale goot- en bouwhoogte opgenomen voor hoofdgebouwen, evenals het maximum aantal woningen dat mag worden gebouwd binnen het bouwvlak. De dakhelling van de woningen mag niet minder bedragen dan 30° en niet meer dan 60°.

Bijgebouwen zijn toegestaan binnen het bouwvlak en ter plaatse van de aanduiding 'erf'. In de regels is de maximale gezamenlijke oppervlakte opgenomen, evenals de maximale goot- en bouwhoogte. Aan de voorgevel mag een erker worden gebouwd, waarvoor maatvoeringseisen zijn opgenomen.

Aan de voorgevel mag een erker worden gebouwd, waarvoor maatvoeringseisen zijn opgenomen. Op grond van de gebiedsaanduiding 'milieuzone – spuitzone' geldt echter wel een uitsluiting van de mogelijkheid om gebouwen op te richten. Dit betekent concreet dat aan de oostzijde van het plangebied aan de voorgevel geen erker mag worden gebouwd voor zover tevens sprake is van een aanduiding 'milieuzone – spuitzone'. Een en ander ter voorkoming van regelmatige blootstelling gewasbeschermingsmiddelen. Zie hiervoor ook paragraaf 5.3.

Ter plaatse van de bestemming Wonen – 5 is uitsluitend sprake van een aanduiding 'milieuzone – spuitzone' nabij de zuidoostelijke grens van het plangebied.

## *Gebiedsaanduidig 'milieuzone – spuitzone'*

De gebiedsaanduiding 'milieuzone – spuitzone' is bepaald op grond van het bij dit uitwerkingsplan behorende spuitzoneonderzoek en opgenomen op de verbeelding en in de regels ter voorkoming van regelmatige blootstelling aan gewasbeschermingsmiddelen. In dat verband worden gebouwen en verblijfsvoorzieningen, zoals terrassen en speelvoorzieningen uitgesloten binnen de betreffende aanduiding.

Voor de uitgangspunten van bepaling van de spuitzone in dit uitwerkingsplan op basis van het spuitzoneonderzoek wordt verwezen naar paragraaf 5.3.

#### *Aanduiding 'specifieke vorm van groen – haag'*

Ter borging van een goed woon- en leefklimaat is in het uitwerkingsplan een kwalitatieve verplichting opgenomen binnen de bestemming 'Groen' ter plaatse van de aanduiding 'specifieke vorm van groen – haag'. In de kwalitatieve verplichting van de realisatie en instandhouding van een jaarrond groene haag of een gelijkwaardige voorziening anderszins met maatvoering voorgeschreven. Een en ander bepaald op basis van het spuitzoneonderzoek en bedoeld voor de reductie van de effecten van de spuitdrift in het kader van het gebruik gewasbeschermingsmiddelen en reductie van de omvang van de spuitzone waarbinnen bij regelmatige blootstelling vanwege gewasbeschermingsmiddelen gezondheidseffecten kunnen worden ondervonden.

De kwalitatieve verplichting met betrekking tot de aanduiding 'specifieke vorm van groen – haag' staat in onderling verband met andere planregels. Zoals de regels verbonden aan de aanduiding 'milieuzone – spuitzone' en het gebruiksverbod binnen de woonbestemmingen en de bestemming Maatschappelijk. Het geheel borgt dat sprake is van een aanvaardbaar woon- en leefklimaat binnen de relevante bestemmingen in het plangebied.

## **9 OVERLEG EN ZIENSWIJZENPROCEDURE**

## **9.1 Overleg**

Het Besluit ruimtelijke ordening (Bro) geeft aan dat de gemeente bij de voorbereiding van een ruimtelijke ontwikkeling overleg moet plegen met de besturen van betrokken gemeenten en waterschappen en met die diensten van provincie en rijk die betrokken zijn bij de zorg voor ruimtelijke ordening of belast zijn met de behartiging van belangen die in het plan in het geding zijn.

Aangezien het een uitwerkingsplan betreft hebben de hogere overheden zich in een eerder stadium al uitgesproken over de voorgenomen uitwerking. Nieuw vooroverleg in dit kader acht de gemeente dan ook niet noodzakelijk.

In het kader van het vooroverleg zal het plan wel besproken worden met Waterschap Rivierenland omdat dit als voorwaarde in de uit te werken bestemming is opgenomen. Overigens is in de paragraaf waterhuishouding reeds aangegeven dat er genoeg retentieruimte is gecreëerd voor de hele wijk Herwijnen-Oost. Compensatie is dus niet meer aan de orde.

## **9.2 Zienswijzenprocedure**

Het uitwerkingsplan is als ontwerp voor een ieder terinzage gelegd gedurende 6 weken in het kader van de zienswijzeprocedure. Er zijn geen zienswijzen ingediend. Het ontwerp is op 20 december 2016 door het college van burgemeester en wethouders vastgesteld.