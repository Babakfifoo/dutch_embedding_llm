**Crijns Rentmeesters BV**

Witvrouwenbergweg 12 5711 CN Someren

T: 0493 – 47 17 77 E: info@crijns-rentmeesters.nl

I: www.crijns-rentmeesters.nl

BESTEMMINGSPLAN **STEEGSTRAAT 19 EN ACHTERWEG 3** GEMEENTE SOMEREN

Crijns Rentmeesters bv

December 2022

# **PLANGEGEVENS**

| Naam bestemmingsplan: | Steegstraat 19 en Achterweg 3 Someren |
|-----------------------|---------------------------------------|
| Imro-idn:             | NL.IMRO.0847.BP02021015-VS01          |
| Versie ingediend      | November 2021                         |
| Versie ontwerp        | Maart 2022                            |
| Versie vastgesteld    | December 2022                         |
| Opgesteld door        | G.J.P. Bosmans                        |
| Tweede contactpersoon | M.J.M. Crijns                         |

# **INHOUDSOPGAVE**

| 1 |       | INLEIDING________________________________________________________7                    |  |
|---|-------|---------------------------------------------------------------------------------------|--|
|   | 1.1   | Aanleiding __________________________________________________________ 7               |  |
|   | 1.2   | Ligging van het plangebied ____________________________________________ 7             |  |
|   | 1.3   | Begrenzing plangebied ________________________________________________ 8              |  |
|   | 1.4   | Juridische status van het plangebied ____________________________________ 8           |  |
|   | 1.5   | Leeswijzer___________________________________________________________ 9               |  |
| 2 |       | HUIDIGE EN TOEKOMSTIGE SITUATIE_______________________________10                      |  |
|   | 2.1   | Beeld van het plangebied _____________________________________________ 10             |  |
|   | 2.2   | Ruimtelijke structuur omgeving van het plangebied_______________________ 12           |  |
|   | 2.2.1 | Historische context _______________________________________________________ 12        |  |
|   | 2.2.2 | Transformatie kernrand ____________________________________________________ 13        |  |
|   | 2.3   | Beoogde situatie ____________________________________________________ 15              |  |
|   | 2.3.1 | Inleiding ________________________________________________________________ 15         |  |
|   | 2.3.2 | Planologische situatie _____________________________________________________ 16       |  |
|   | 2.3.3 | Landschappelijke inpassing_________________________________________________ 17        |  |
|   | 2.3.4 | Verkeer en parkeren ______________________________________________________ 19         |  |
| 3 |       | BELEIDSKADER<br>_________________________________________________20                   |  |
|   | 3.1   | Rijksbeleid _________________________________________________________ 20              |  |
|   | 3.1.1 | Nationale Omgevingsvisie __________________________________________________ 20        |  |
|   | 3.1.2 | Ladder voor duurzame verstedelijking_________________________________________ 20      |  |
|   | 3.2   | Provinciaal beleid ___________________________________________________ 21             |  |
|   | 3.2.1 | Brabantse Omgevingsvisie _________________________________________________ 21         |  |
|   | 3.2.2 | Interim omgevingsverordening Noord-Brabant __________________________________ 22      |  |
|   | 3.3   | Gemeentelijk beleid__________________________________________________ 28              |  |
|   | 3.3.1 | Structuurvisie Someren 2028________________________________________________ 28        |  |
| 4 |       | MILIEU-PLANOLOGISCHE ASPECTEN<br>_______________________________29                    |  |
|   | 4.1   | Bodem_____________________________________________________________ 29                 |  |
|   | 4.2   | Geurhinder _________________________________________________________ 29               |  |
|   | 4.2.1 | Inleiding ________________________________________________________________ 29         |  |
|   | 4.2.2 | Veehouderijbedrijven in de omgeving _________________________________________ 30      |  |
|   | 4.2.3 | Voormalige agrarische bedrijfswoning _________________________________________ 31     |  |
|   | 4.2.4 | Woon- en leefklimaat______________________________________________________ 31         |  |
|   | 4.2.5 | Belangen veehouderij en derden_____________________________________________ 33        |  |
|   | 4.3   | Niet-agrarische bedrijvigheid__________________________________________ 33            |  |
|   | 4.3.1 | Beleidskader ____________________________________________________________ 33          |  |
|   | 4.3.2 | Toets aan bedrijvigheid in de omgeving van het plangebied ________________________ 34 |  |
|   | 4.3.3 | Conclusie_______________________________________________________________ 34           |  |

| 4.4   | Akoestiek __________________________________________________________ 34               |              |
|-------|---------------------------------------------------------------------------------------|--------------|
| 4.5   | Luchtkwaliteit_______________________________________________________ 35              |              |
| 4.5.1 | Inleiding ________________________________________________________________ 35         |              |
| 4.5.2 | Besluit gevoelige bestemmingen _____________________________________________ 35       |              |
| 4.5.3 | Uitstoot van schadelijke stoffen ______________________________________________ 36    |              |
| 4.5.4 | Blootstelling aan verontreiniging _____________________________________________ 36    |              |
| 4.6   | Externe veiligheid ___________________________________________________ 38             |              |
| 4.6.1 | Inleiding ________________________________________________________________ 38         |              |
| 4.6.2 | Risico-contouren _________________________________________________________ 39         |              |
| 4.6.3 | Toets van het plangebied __________________________________________________ 39        |              |
| 4.7   | Flora en fauna ______________________________________________________ 40              |              |
| 4.7.1 | Inleiding ________________________________________________________________ 40         |              |
| 4.7.2 | Gebiedsbescherming______________________________________________________ 41           |              |
| 4.7.3 | Soortenbescherming ______________________________________________________ 41          |              |
| 4.8   | Water______________________________________________________________ 42                |              |
| 4.8.1 | Inleiding ________________________________________________________________ 42         |              |
| 4.8.2 | Principes waterschap Aa en Maas____________________________________________ 42        |              |
| 4.8.3 | Beleidskader ____________________________________________________________ 42          |              |
| 4.8.4 | Keur___________________________________________________________________ 43            |              |
| 4.8.5 | Waterparagraaf __________________________________________________________ 44          |              |
| 4.8.6 | Hemelwaterberging na herontwikkeling ________________________________________ 45      |              |
| 4.8.7 | Kwaliteit van te lozen en infiltreren hemelwater__________________________________ 45 |              |
| 4.9   | Archeologie ________________________________________________________ 46               |              |
| 4.9.1 | Archeologie _____________________________________________________________ 46          |              |
| 4.9.2 | Nota Archeologiebeleid Someren ____________________________________________ 46        |              |
| 4.10  | Cultuurhistorie______________________________________________________ 47              |              |
| 4.11  | Mer-beoordeling ____________________________________________________ 48               |              |
|       |                                                                                       |              |
| 5     | JURIDISCHE PLANBESCHRIJVING<br>__________________________________50                   |              |
| 5.1   | Inleiding ___________________________________________________________ 50              |              |
| 5.2   | Algemene toelichting verbeelding______________________________________ 50             |              |
| 5.3   | Algemene toelichting regels___________________________________________ 50             |              |
| 5.4   | Toelichting bestemmingen____________________________________________ 51               |              |
| 5.4.1 | Agrarisch _______________________________________________________________ 51          |              |
| 5.4.2 | Verkeer ________________________________________________________________ 51           |              |
| 5.4.3 | Wonen _________________________________________________________________ 51            |              |
| 5.4.4 | Waarde – Archeologie 4 ___________________________________________________ 51         |              |
| 6     | FINANCIËLE EN MAATSCHAPPELIJKE<br>UITVOERBAARHEID                                     | __________52 |
| 6.1   | Economische uitvoerbaarheid en Grexwet_______________________________ 52              |              |
| 6.2   | Maatschappelijke uitvoerbaarheid______________________________________ 52             |              |
|       |                                                                                       |              |
| 6.3   | Wettelijk vooroverleg ________________________________________________ 52             |              |
| 6.4   | Zienswijzen_________________________________________________________ 52               |              |

Bijlagen:

- 1. Flora en fauna onderzoek
- 2. Akoestisch onderzoek wegverkeerslawaai
- 3. Aeriusberekening
- 4. Certificaten bouwtitels
- 5. Nota van zienswijzen

# <span id="page-6-0"></span>**1 INLEIDING**

# <span id="page-6-1"></span>**1.1 Aanleiding**

Dit bestemmingsplan is opgesteld voor herbestemming van de locaties Steegstraat 19 en Achterweg 3 te Someren, hierna samen ook het plangebied genoemd. Het plangebied is in het vigerende bestemmingsplan bestemd als 'Agrarisch – Agrarisch bedrijf'. Het plangebied is bestemd ten behoeve van een intensieve veehouderij met bedrijfswoning. Ter plaatse is een varkensbedrijf gevestigd.

Het varkensbedrijf wordt gesaneerd met toepassing van de Saneringsregeling Varkenshouderij. Onderhavig bestemmingsplan dient ten behoeve van het realiseren van een passende herbestemming. Beoogd wordt de intensieve veehouderij her te bestemmen naar een woningbouwlocatie. De bedrijfswoning wordt herbestemd naar een reguliere woonbestemming en in samenhang worden ter plaatse vier Ruimte voor Ruimte kavels ontwikkeld. Alle agrarische bedrijfsgebouwen worden met gebruikmaking van de Subsidieregeling sanering varkenshouderijen gesloopt. De milieuvergunning voor het houden van varkens wordt daarbij ingetrokken.

Binnen de vigerende bestemmingsplanregels is de ontwikkeling niet rechtstreeks mogelijk. Derhalve is dit bestemmingsplan opgeteld. Per brief van 7 juli 2020 heeft het college van burgemeester en wethouders kenbaar gemaakt in principe medewerking te verlenen aan voorgenoemde ontwikkeling. Dit bestemmingsplan bestaat uit deze toelichting, de regels met bijlagen en een verbeelding. Deze toelichting dient als motivering bij de te volgen procedure.

# <span id="page-6-2"></span>**1.2 Ligging van het plangebied**

Het plangebied is gelegen aan Steegstraat 19 en Achterweg 3 te Someren, ten zuidoosten van de kern. Navolgende luchtfoto geeft een beeld van de ligging van het plangebied in de omgeving.

Figuur 1: Luchtfoto van het plangebied (aangeduid met een zwarte bolletjeslijn)

# <span id="page-7-0"></span>**1.3 Begrenzing plangebied**

Het plangebied is kadastraal bekend als: gemeente Someren, sectie H, nummers 3048, 3049 en 3162 en kent een oppervlakte van 15.695 m². Het huidige agrarische bouwvlak heeft een oppervlakte van 10.998 m2 . Navolgende figuur geeft de kadastrale situatie in het plangebied weer, geprojecteerd op een luchtfoto, waarbij het plangebied is aangeduid met een bolletjeslijn.

Figuur 2: Kadastraal overzicht plangebied (met een bolletjeslijn aangeduid)

# <span id="page-7-1"></span>**1.4 Juridische status van het plangebied**

Binnen het plangebied vigeert het bestemmingsplan 'Buitengebied Someren - Deelgebied 3'. vastgesteld door de gemeenteraad op 24 juni 2021. Het plangebied is bestemd als 'Agrarisch – Agrarisch bedrijf' met de functieaanduiding 'specifieke vorm van agrarisch – veehouderij' en kent de dubbelbestemming 'Waarde – Archeologie 4'. Daarnaast kent de locatie de gebiedsaanduidingen 'overige zone – bebouwingsconcentratie', 'overige zone – beperkingen veehouderij' en 'overige zone stalderingsgebied'. Navolgende figuur betreft een uitsnede van het vigerende bestemmingsplan.

Figuur 3: Uitsnede vigerend bestemmingsplan voor het plangebied (aangeduid met bolletjeslijn)

# <span id="page-8-0"></span>**1.5 Leeswijzer**

In hoofdstuk 2 van deze toelichting is de huidige en beoogde situatie beschreven. In hoofdstuk 3 vindt een toets aan het beleidskader plaats. Hoofdstuk 4 betreft een beschrijving van de milieuplanologische aspecten. In hoofdstuk 5 is de juridische planbeschrijving opgenomen. In hoofdstuk 6 komt tenslotte de uitvoerbaarheid aan de orde.

# <span id="page-9-0"></span>**2 HUIDIGE EN TOEKOMSTIGE SITUATIE**

# <span id="page-9-1"></span>**2.1 Beeld van het plangebied**

De locatie is in gebruik ten behoeve van een varkenshouderijbedrijf. Op het agrarisch bouwvlak bevindt zich een loods van ca. 1.000 m² en twee gekoppelde varkenstallen van in totaal 2.900 m². De loods en de stallen worden via een eigen inrit ontsloten aan de Steegstraat. De gronden rondom de bedrijfsbebouwing zijn in gebruik als grasland. De bedrijfswoning bevindt zich aan Achterweg 3 en is planologisch gekoppeld met de locatie Steegstraat 19. Navolgende figuur geeft de actueel vergunde situatie weer.

|             | Beschikkingsdatum: 13-01-2003<br>RAV-tabelversie: RAV 2002-1<br>NB: onderstaande emissies zijn vertaald naar de meest recente emissiewaarden |                  |     |               |                 |         |              |      |                        |     |  |                                |              |
|-------------|----------------------------------------------------------------------------------------------------------------------------------------------|------------------|-----|---------------|-----------------|---------|--------------|------|------------------------|-----|--|--------------------------------|--------------|
|             | Stalgroepen                                                                                                                                  |                  |     |               |                 |         |              |      |                        |     |  |                                |              |
| Dier<br>cat | Omschrijving                                                                                                                                 | RAV<br>code code | Pas | 2e<br>RAV RAV | 3e<br>code code | Dunt    |              |      | NHB<br>emis<br>(kg/jr) |     |  | Geur<br>emis<br>(Ou/s) (kg/jr) | PM10<br>emis |
| D3.         | vleesvarkens, opfokberen van ca. 25 kg tot 7<br>maanden, opfokzeugen van ca. 25 kg tot eerste<br>dekking                                     | D3.2.9           |     |               |                 | bedriif | 0.9          | 1236 | 1112                   | 883 |  | 54 19899,60                    | 122          |
| D3.         | vleesvarkens, opfokberen van ca. 25 kg tot 7<br>maanden, opfokzeugen van ca. 25 kg tot eerste<br>dekking                                     | D3.2.9           |     |               |                 | bedrif  | 0.9          | 864  | 778                    | 617 |  | 38 13910,40                    | 86           |
|             |                                                                                                                                              |                  |     |               |                 |         | Totalen 2100 |      |                        |     |  | 1890 1500 92 33810,00          | 208          |

Figuur 4: Actueel vergunde situatie Steegstraat 19 Someren (BVB-Brabant)

Navolgende figuren geven de huidige situatie ter plaatse weer.

Figuur 5: Varkensbedrijf gezien vanaf de Steegstraat

Figuur 6: Meest westelijk gelegen bedrijfsgebouw

Figuur 7: Varkensstallen

Figuur 8: Bedrijfswoning aan Achterweg 3

# <span id="page-11-0"></span>**2.2 Ruimtelijke structuur omgeving van het plangebied**

## <span id="page-11-1"></span>**2.2.1 Historische context**

Het huidige Someren is gegroeid vanuit een centrale kern omringd door akkers en gehuchten. De dubbele historische spil liep van west naar zuidoost -van Vaarsel via de huidige Floreffestraat, Kerkstraat en Boerenkamplaan én via Vaarselsestraat, Speelheuvelstraat en Dorpsstraat richting Somereneind. Door de planmatige groei zijn oude lintbebouwingen binnen het dorpsgebied komen te liggen en is de bebouwde kom steeds verder opgeschoven. De planmatige uitbreidingen hebben vooral op de voormalige akkers plaatsgevonden. Ook zijn vanaf 1950 gehuchten en lintbebouwingen buiten de bebouwde kom verder verdicht en uitgebreid met (bedrijfs)bebouwing van een vaak opvallend grotere schaal en maat. Tussen de dorpsbebouwing en het kanaal zijn aan de oostzijde ook opvallend grote (agrarische) bedrijfsgebouwen aanwezig. De scheiding tussen de grootschalige en kleinschalige bebouwing wordt gevormd door een randweg (Witvrouwenbergweg / Burgemeester Roelslaan). Deze randweg gaat verder langs de zuidzijde van de dorpsbebouwing als Hooghoefweg en Loovebaan en sluit via de Lieropsedijk aan op de doorgaande Provincialeweg.

Op deze uit meerdere deeltrajecten bestaande rondweg sluiten diverse bebouwingsclusters en -linten aan. De Boerenkamplaan is een uitzondering op het verder fragmentarische beeld omdat deze lintbebouwing met korte zijstraten en aansluitende weglussen een continue bebouwingsconcentratie vormt, die de rand van Someren verbindt met Someren-Eind. Someren-Eind is een ontginningsdorp op de Vale Peel direct ten zuiden van de oudere weg Boerenkamplaan – Brugstraat. Het oude gehucht Eind was gelegen aan weerszijden van wat nu de Boerenkamplaan is.

Het plangebied is gelegen aan de Steegstraat. Deze is als zodanig ingetekend op oude kaarten. Die Steegstraat was een landbouwpad, dat de scheiding vormde tussen de Kievitsakkers en de Einder Akkers aan de zuidzijde. Op kaarten van 1850 staat de Steegstraat al aangegeven als zandpad vanaf de Boerenkamplaan naar het kanaal. De Steegstraat was in die tijd een belangrijke verbindingsweg naar het kanaal en de parallel hieraan liggende weg naar Nederweert en Helmond. De Steegstraat kende in het verleden ook geen begeleidende beplanting.

De huidige ruimtelijke en functionele context is sterk gewijzigd ten opzichte van de historische situatie. Eerst was daar de aanleg van de sportvelden aan de Potakkerweg in 1948, die werden uitgebreid na 1970 en werden ingepast middels beplanting. Vervolgens breidde oostelijk van de Boerenkamplaan vanaf 1970 ook de agrarische bedrijfsbebouwing zich uit langs de Kievitstraat en Steegstraat. Na 2000 werden ten noorden van het sportpark enkele grote glastuinbouwcomplexen gerealiseerd. Het beloop van de Steegstraat werd daarvoor ook aangepast. De bouw van deze kassen liep vooruit op de realisatie van de nieuwbouwwijk Waterdael zuidelijk van de Muldersweg vanaf 2010. Als onderdeel van deze nieuwbouwwijk werd de Burgemeester Roelslaan doorgetrokken tot aan de Boerenkamplaan. Daarmee kwam het plangebied in de dorpsrandzone te liggen. De locatie aan de Steegstraat bevindt zich in een overgangsgebied aansluitend op de randweg, maar is daarop niet direct ontsloten.

Figuur 9: Someren kent een compacte dorpsstructuur met planmatige uitbreidingen rondom het oudste centrum met richting het kanaal bedrijventerreinen en glastuinbouw. Een rondweg begrensd de kern voor het grootste deel. Buiten de rondweg zijn vooral lintbebouwing en losse bebouwingsclusters gelegen. Locatie is aangeduid met *. (P15 (stads)landschappen)

## <span id="page-12-0"></span>**2.2.2 Transformatie kernrand**

Dat het plangebied in een overgangsgebied is gelegen wordt nog versterkt door het beeldbepalende kassencomplex aan de oostzijde en het sportpark ten zuiden van de Steegstraat. Het plangebied ligt hier als het ware tussenin. In de Interim Omgevingsverordening is de zone tussen de rondweg en de Steegstraat ook aangegeven als mogelijke verstedelijkingszone (verstelijking afweegbaar). De sanering van de varkenshouderij maakt een transformatie van deze overgangszone mogelijk en biedt serieuze kansen voor een verdere verstedelijking aan deze zijde van Someren. De Steegstraat zal daarbij als historische lijn met een verspreide bebouwing behouden blijven. De agrarische bebouwing zal daarbij transformeren naar een geclusterde woonbebouwing. Het sportpark kan op deze wijze een volwaardige plek krijgen in de kernrand.

In de rand van Someren bevinden zich traditioneel de meeste bebouwingsclusters. De laatste decennia worden deze clusters of linten ontdaan van intensieve veehouderij waarvoor woningbouw in de plaats komt. Hierdoor verdwijnen belemmerende geurcirkels. Verdichting van de clusters en linten vindt plaats in de eerste lijn terwijl de sanering van de grootschalige achterliggende bebouwing (2e lijn) plaats vindt. Dit gebeurt zowel op enige afstand van de dorpsrand als aansluitend daarop, nabij de rondweg.

Figuur 10: In de afgelopen 20 jaar zijn er diverse omvormingen van intensieve veehouderijbedrijven uitgevoerd met gebruikmaking van de regeling Ruimte voor Ruimte. De grootschalige stallen en de geur- en endotoxinecontouren rondom de kern zijn hierdoor grotendeels opgeruimd. De getoonde Ruimte voor Ruimte ontwikkelingen zijn telkens gelegen in bebouwingsconcentraties net buiten de kern en net buiten de rondweg. De bebouwingsconcentraties zijn weergegeven met sterren. Het te saneren bedrijf aan de Steegstraat is een van de laatste intensieve veehouderijbedrijven dat zo dicht bij de kern is gelegen. (P15 (stads)landschappen)

De herontwikkeling van het plangebied voor woningbouw sluit aan op deze transformatie van de rand. Het plangebied is opgevat als een nieuw wooncluster dat een cluster van grootschalige bebouwing naast een lintbebouwing vervangt. Het ruimtelijk patroon van clustering van woningen in de eerste lijn en sanering van een veel grotere oppervlakte bebouwing in een 2e lijn wordt hiermee doorgetrokken. Het bebouwingspatroon sluit daarmee aan bij de rest van de linten/clusters in de kernrandzone. Het patroon is hiermee dan ook identiek; het functioneel gebruik, de schaalgrootte en de positionering van de bebouwing wordt aangepast.

# <span id="page-14-0"></span>**2.3 Beoogde situatie**

## <span id="page-14-1"></span>**2.3.1 Inleiding**

In de huidige situatie is ter plaatse van de projectlocatie een grootschalige varkenshouderij aanwezig. Deze grootschalige bebouwing is eenvormig en staat voor het grootste deel evenwijdig aan de weg. De grootschalige bebouwing kent ook geen afschermende beplanting. De zichten naar het achtergelegen gebied o.a. sportpark en de Steegstraat worden hierdoor grotendeels ontnomen. Met de sanering van deze locatie verdwijnt 3.850 m² bebouwing en komen vier bouwkavels aan de Steegstraat terug. De bebouwing zal vanwege de grote individuele kavels en het open centrale gedeelte, voldoende transparantie behouden. Hiermee is sprake van doorzichten tussen de nieuwbouw naar het achtergelegen gebied. De inpassing vindt plaats middels grote tuinen haaks op de Steegstraat. Deze straat kent, in afwijking op de historische situatie, een begeleidende boombeplanting. De situering van de bebouwing, haaks op de bestaande groenstructuur, wordt benadrukt middels groenstroken met eenzelfde oriëntatie.

De positionering van de woningen aan de Steegstraat dient een natuurlijke opbouw in de tijd te suggereren. De kavels hoeven dan ook niet in eenzelfde rooilijn gelegen te zijn en de oriëntatie van de woningen (parallel aan de weg of dwars op de weg) mag afwijken. In navolgende figuur is dit nader uitgewerkt.

Figuur 11: De inpassing weergegeven op de luchtfoto met de rondweg (W) duidelijk herkenbaar aan de noordzijde. Hetzelfde geldt voor de sportvelden (S) aan de zuidzijde. De kassen (K) aan de oostzijde zijn nadrukkelijk aanwezig. De bestaande en geplande Ruimte voor Ruimte woningen zijn ook aangegeven (R) (P15 (stads)landschappen)

#### VASTGESTELD

## <span id="page-15-0"></span>**2.3.2 Planologische situatie**

Binnen het plangebied worden vijf woonbestemmingsvlakken opgenomen ten behoeve van één reguliere woning en vier Ruimte voor Ruimte woningen. Ten behoeve van de landschappelijke inpassing wordt de aanduiding 'specifieke vorm van groen – landschappelijke inpassing' opgenomen. Evenwijdig aan de Steegstraat wordt over een breedte van 5 meter de bestemming 'Verkeer' opgenomen om voor te sorteren op verbreding van de watergang die daar loopt. Navolgende figuur geeft een overzicht van de beoogde planologische situatie na herontwikkeling.

Figuur 12: Beoogde planologische situatie

## <span id="page-16-0"></span>**2.3.3 Landschappelijke inpassing**

De gemeente Someren heeft het 'Beeldkwaliteitplan Buitengebied' vastgesteld als onderdeel van het bestemmingsplan 'Buitengebied 2011'. De gemeente Someren wil met dit beeldkwaliteitsplan de dynamiek en de landschappelijke kwaliteit van het buitengebied op een positieve wijze met elkaar verbinden zodat veranderingsprocessen in het landelijk gebied op een liefst eenvoudige en bijna natuurlijke wijze bijdragen aan een duurzame ruimtelijke kwaliteit en diversiteit.

In het 'Beeldkwaliteitplan Buitengebied' is een gebiedsindeling opgenomen waarin is weergegeven op welke wijze de verschillende delen van het buitengebied hoofdzakelijk worden gebruikt. Dit beeld wordt gebruikt als referentiekader.

Bij het opstellen van het beeldkwaliteitsplan is het landschap ingedeeld in zes karakteristieke deelgebieden. Dit betreft de gebieden 'heide- en bosgebieden', 'beekdalen', 'kampenlandschap', 'oudere heideontginningen', 'jongere heideontginningen' en 'linten, knopen en clusters'. Voor elk deelgebied zijn ontwerprichtlijnen opgenomen. Het plangebied is gelegen binnen het 'kampenlandschap'.

In het 'Beeldkwaliteitplan Buitengebied' is navolgende omschrijving opgenomen van het 'kampenlandschap':

*"Dit van oorsprong onregelmatige, kleinschalige en halfopen kampenlandschap heeft veel landschappelijke structuurelementen (zoals houtwallen, hagen, boomsingels, onregelmatige bosjes en beplanting op de erfgrenzen) verloren. De aanwezige bebouwing kan bij ontwikkelingen voor versterking van de kleinschaligheid zorgen door aanplant van groenstructuren (hagen, singels en houtwallen) op de kavelgrenzen en het achterliggende landschap. De bebouwing zou dan ook beter in het landschap ingepast zijn. Te grootschalige bebouwde ontwikkelingen passen echter niet in dit kleinschalige gebied. Door meer groenaanplant in het kampenlandschap kunnen ook de akkerzones als open gebieden beter herkenbaar zijn. Deze oude akkers horen vrij van bebouwing en groen te blijven. Rond om de akker heen kan wel bebouwing met een groene inpassing voorkomen. Deze hoort niet te grootschalig te zijn. Belangrijk voor het kampenlandschap is ook het behoud van de nog aanwezige steilrandjes tussen akkerpercelen."*

In het 'Beeldkwaliteitplan Buitengebied' is aangegeven dat het niet het doel is om oude landschappen geheel "terug te brengen", maar om het eigen karakter van het gebied te versterken en de ruimtelijke schaal te verkleinen. Voor dit landschap zijn de volgende ontwerprichtlijnen opgenomen:

- *Versterk de kleinschaligheid door landschappelijke elementen op erf- en perceelsgrenzen (houtwallen, singels, kruidenberm) te planten en sluit hierbij aan op al bestaande groenstructuren. Dat verrijkt het landschap.*
- *Inpassen van de achterkanten van de bedrijven met kleine bosjes of boomgroepen (gebruikmaken van "overhoeken"). Vaak liggen bedrijven 'bloot' in het landschap en zijn van veraf zichtbaar.*
- *Zijkanten begeleiden met boomgaarden, houtwallen of vrij groeiende hagen.*

- *Inrichting van kleinschalige biotopen (solitaire bomen, inheemse bessenstruiken en (wilde) fruitbomen voor bijen en vogels, natuurvriendelijke oevers langs sloten, bloem- en kruidenrijke perceelsranden door extensief beheer).*
Het plangebied wordt landschappelijk ingepast met streekeigen beplanting. Op de perceelsgrenzen worden gemengde vrij-groeiende hagen opgenomen bestaande uit inheems sortiment. De grootschalige verkaveling wordt daarmee teruggebracht naar kleinere kamers, passend bij de structuur van het Kampenlandschap. Aan de westzijde en centraal blijven twee open ruimtes waarmee twee zichtassen worden gecreëerd vanaf en richting de Burgemeester Roelslaan. Navolgende figuur geeft een impressie van de landschappelijke inpassing van het plangebied na herontwikkeling.

| Vak | Type      | Afmeting element   | Plantverband          | Sortiment         | Aanplant-maat | Totaal        |  |
|-----|-----------|--------------------|-----------------------|-------------------|---------------|---------------|--|
|     |           |                    |                       |                   | & kwaliteit   | Hoeveelheid   |  |
| 1   | Gemengde  | Breedte:           | Dubbele<br>plantrij,  | Veldesdoorn,      | 80-100        | 1440 stuks    |  |
|     | haag      | ten minste 3 meter | twee<br>stuks<br>per  | kardinaalsmuts,   | Wortelgoed    |               |  |
|     |           | Lengte: 6 keer     | strekkende meter      | hulst, sleedoorn, |               |               |  |
|     |           | 60 meter           | per rij               | hondsroos,        |               |               |  |
|     |           |                    |                       | liguster          |               |               |  |
| 2   | Geschoren | Breedte: 0,6 tot 1 | Ten<br>minste<br>vier | Beuk, haagbeuk,   | 80-100        | Ten<br>minste |  |
|     | haag      | meter              | stuks<br>per          | veldesdoorn,      | Wortelgoed    | 360 stuks     |  |
|     |           | Lengte: 6 keer 15  | strekkende meter      | liguster of gele  |               |               |  |
|     |           | meter              |                       | kornoelje         |               |               |  |

Navolgende tabel geeft een totaalbeeld van de omvang en maatvoering van de aanvullende landschappelijke inpassing.

<span id="page-18-0"></span>Tabel 1: Planttabel

## **2.3.4 Verkeer en parkeren**

#### *2.3.4.1 Verkeer en ontsluiting*

Middels onderhavige ontwikkeling wordt een varkenshouderijtak gestaakt. De verkeersbewegingen voor de varkenshouderij komen te vervallen. Daar staat tegenover dat het plangebied wordt bestemd ten behoeve van vier Ruimte voor Ruimte kavels en de omzetting van de bedrijfswoning naar een reguliere woning. De Steegstraat gaat over in de Broekstraat en de Boerenkamplaan. Het wegennetwerk heeft voldoende capaciteit om de verkeersbewegingen van en naar het plangebied te verwerken. Wanneer voertuigen het plangebied verlaten gaat het verkeer direct op in het heersende verkeersbeeld.

#### *2.3.4.2 Parkeren*

Het parkeren vindt plaats op eigen terrein. Bij elk van de woningen worden drie parkeerplaatsen op eigen terrein gerealiseerd.

# <span id="page-19-0"></span>**3 BELEIDSKADER**

# <span id="page-19-1"></span>**3.1 Rijksbeleid**

## <span id="page-19-2"></span>**3.1.1 Nationale Omgevingsvisie**

Het Rijk heeft de Nationale Omgevingsvisie opgesteld voor de fysieke leefomgeving. De fysieke leefomgeving is een gedeelde verantwoordelijkheid van gemeenten, waterschappen, provincies en het Rijk. Sommige belangen en opgaven overstijgen het lokale, regionale en provinciale niveau en vragen om nationale politiek-bestuurlijke aandacht. De nationale belangen zijn in veel gevallen sectoraal. De opgaven die voortkomen uit de nationale belangen van het Rijk zijn vertaald in vier integrale prioriteiten. Deze vier integrale prioriteiten betreffen:

- Klimaat & Energie; ruimte voor klimaatadaptatie en energietransitie;
- Duurzame economie; duurzaam economisch groeipotentieel;
- Stad & Regio; sterke en gezonde steden en regio's;
- Landelijk gebied; toekomstbestendige ontwikkeling van het landelijk gebied.

In deze vier prioriteiten komen complexe, omvangrijke en dringende opgaven samen, die voortkomen uit of samenhangen met grote transities. Politieke en maatschappelijke keuzes zijn vooral daar nodig, om op deze prioriteiten voortgang te boeken op een manier die draagvlak heeft en bijdraagt aan de kwaliteit van de leefomgeving. Centraal in te maken afwegingen tussen belangen staat een evenwichtig gebruik van de fysieke leefomgeving in zijn volledige omvang (boven- en ondergrond). Het belangrijkste spanningsveld in die afwegingen is dat tussen beschermen en ontwikkelen. Om aan dit afwegingsproces richting te geven worden drie afwegingsprincipes gehanteerd. Deze zijn:

- 1. Combinaties van functies gaan voor enkelvoudige functies;
- 2. Kenmerken en identiteit van een gebied staan centraal;
- 3. Afwentelen wordt voorkomen.

Dit bestemmingsplan heeft door omvang en aard van de ontwikkeling geen betrekking op de geformuleerde nationale belangen. De herbestemming van het plangebied houdt in dat een agrarische bedrijfslocatie voor de intensieve veehouderij wordt omgezet naar vijf woonbestemmingen waaronder vier Ruimte voor Ruimte woningen. Dit draagt op microniveau bij aan het realiseren van een toekomstbestendig landelijk gebied.

## <span id="page-19-3"></span>**3.1.2 Ladder voor duurzame verstedelijking**

Op grond van artikel 3.1.6, tweede lid, Bro is het verplicht om in het geval dat een plan dat een nieuwe stedelijke ontwikkeling mogelijk maakt, in de toelichting de zogenoemde ladder voor duurzame verstedelijking op te nemen. Het doel van de ladder voor duurzame verstedelijking is een goede ruimtelijke ordening in de vorm van een optimale benutting van de ruimte in stedelijke gebieden.

Het uitgangspunt is dat met het oog op een zorgvuldig ruimtegebruik, een nieuwe stedelijke ontwikkeling in beginsel binnen bestaand stedelijk gebied wordt gerealiseerd. Het doel is een zorgvuldig gebruik van de ruimte en het tegengaan van overprogrammering en de negatieve ruimtelijke gevolgen van leegstand. Indien de nieuwe stedelijke ontwikkeling voorzien wordt buiten het bestaand stedelijk gebied, dient dat nadrukkelijk te worden gemotiveerd in de toelichting.

Artikel 1.1.1 Bro definieert een stedelijke ontwikkeling als een "ruimtelijke ontwikkeling van een bedrijventerrein of zeehaventerrein, of van kantoren, detailhandel, woningbouwlocaties of andere stedelijke voorzieningen."

De beoogde ontwikkeling binnen het plangebied vindt deels plaats in het kader van de regeling Ruimte voor Ruimte. In ruil voor de bouw van de beoogde woningen wordt derhalve stalruimte ten behoeve van de intensieve veehouderij gesaneerd. Tevens blijkt op basis van jurisprudentie dat de bouw van één of enkele woningen niet gezien worden als een stedelijke ontwikkeling. Derhalve is toepassing van de ladder voor duurzame verstedelijking voor de beoogde ontwikkeling van vier Ruimte voor Ruimte woningen en de omzetting de bedrijfswoning naar een burgerwoning niet nodig.

In de 'Handreiking Ladder voor duurzame verstedelijking' (Ministerie van Infrastructuur en Milieu, oktober 2012) is tevens aangegeven dat toepassing van de ladder niet nodig is bij ruimtelijke plannen welke bebouwing reduceren of verplaatsen. Als gevolg van de beoogde herontwikkeling vindt een forse reductie van bebouwing plaats en wordt de bestaande bedrijfswoning verplaatst. Derhalve is toepassing van de ladder voor duurzame verstedelijking niet nodig.

# <span id="page-20-0"></span>**3.2 Provinciaal beleid**

## <span id="page-20-1"></span>**3.2.1 Brabantse Omgevingsvisie**

Op 14 december 2018 is de Brabantse Omgevingsvisie in werking getreden. De basisopgave van de Brabantse Omgevingsvisie is: 'Werken aan veiligheid, gezondheid en omgevingskwaliteit'. Voor 2030 is het doel om voor alle aspecten te voldoen aan de wettelijke normen. Brabant heeft dan een aanvaardbare leefomgevingskwaliteit. Voor 2050 is het doel om een goed leefomgevingskwaliteit te hebben door op alle aspecten beter te presteren dan wettelijk als minimumniveau is bepaald. De visie noemt een vijftal hoofdopgaven:

- 1. De basis op orde: veiligheid, gezondheid en omgevingskwaliteit zijn van essentieel belang om goed te kunnen wonen, werken en leven in Brabant.
- 2. Brabantse energietransitie: om Brabant op termijn energieneutraal te maken moeten we minder energie gebruiken en meer duurzame energie op gaan wekken.
- 3. Slimme netwerkstad: de manier waarop we ons verplaatsen verandert en we stellen andere eisen aan steden. Dit heeft gevolgen voor het netwerk van steden en dorpen.
- 4. Klimaatproof Brabant: als gevolg van klimaatverandering krijgen we meer extremen in temperatuur en neerslag. Hoe gaan we deze gevolgen aanpakken?
- 5. Concurrerende, duurzame economie: Brabant wil top kennis- en innovatieregio blijven, waarbij de omslag naar een circulaire economie nodig is en digitalisering steeds belangrijker wordt.

Elk van de vijf hoofdopgaven van de Brabantse Omgevingsvisie is uitgewerkt in specifieke aandachtspunten. Voor de beoogde ontwikkeling speelt het volgende aandachtspunt een rol.

- De provincie gaat uit van meervoudig en zorgvuldig ruimtegebruik. Door een integrale benadering wordt de claim op de schaarse ruimte zo beperkt mogelijk gehouden en wordt een bestaande locatie her bestemd.
De Brabantse Omgevingsvisie wordt in de Interim omgevingsverordening uitgewerkt in bindende regels.

## <span id="page-21-0"></span>**3.2.2 Interim omgevingsverordening Noord-Brabant**

#### *3.2.2.1 Inleiding*

De Interim omgevingsverordening Noord-Brabant geeft bindende regels die bij ruimtelijke ontwikkelingen in acht genomen moeten worden. De provincie Noord-Brabant wil met haar regels aansluiten op de werkwijze van de Omgevingsvisie en de Omgevingswet. Daarom is ervoor gekozen om de verschillende provinciale verordeningen voor de fysieke leefomgeving samen te voegen tot een Interim omgevingsverordening. De Interim omgevingsverordening Noord-Brabant is beleidsneutraal van karakter. Dat betekent dat er alleen inhoudelijke wijzigingen zijn doorgevoerd als die rechtstreeks voortvloeien uit vastgesteld beleid, zoals bijvoorbeeld het diep, rond en breed kijken van de omgevingsvisie.

#### *3.2.2.2 Aanduiding plangebied in Interim omgevingsverordening Noord-Brabant*

Het plangebied is binnen de Interim omgevingsverordening Noord-Brabant deels aangeduid als gelegen binnen de structuur 'Landelijk gebied'. Hierbinnen is het plangebied aangeduid als gelegen binnen de 'Gemengd landelijk gebied. Het plangebied kent tevens gedeeltelijk de aanduiding 'Verstedelijking afweegbaar'.

Navolgende figuur geeft een uitsnede uit de Interim omgevingsverordening Noord-Brabant waarop de ligging van het plangebied is aangeduid op de kaartlagen 'basiskaart Landelijk gebied' en 'Stedelijke ontwikkeling en erfgoed'.

Figuur 14: Uitsnede kaartlagen 'stedelijke ontwikkeling en erfgoed' en 'basiskaart Landelijk gebied'

Daarnaast is het plangebied in de Interim omgevingsverordening Noord-Brabant tevens aangeduid als 'Stalderingsgebied' en 'Beperkingen veehouderij'. Binnen deze aanduidingen gelden bindende regels voor ontwikkelingen van de veehouderij.

#### *3.2.2.3 Artikel 3 Bevordering van de ruimtelijke kwaliteit*

#### Inleiding

De provincie Noord-Brabant wil de ruimtelijke kwaliteit van Brabant bevorderen. In het algemeen houdt ruimtelijke kwaliteit in dat gebruikers van een gebied rekening houden met het karakter, de grootte en de functie ervan. In de Interim omgevingsverordening Noord-Brabant zijn regels opgenomen voor de bevordering van de ruimtelijke kwaliteit. Sommige regels zijn gericht op bescherming, zoals natuur-, landschappelijke- en cultuurhistorische waarden. Daarnaast wil de provincie ook ruimtelijke kwaliteit ontwikkelen, bijvoorbeeld door ontwikkelruimte te bieden in het buitengebied, op voorwaarde dat dit bijdraagt aan de versterking van de ruimtelijke kwaliteit. De provincie Noord-Brabant vraagt gemeenten om het principe van zorgvuldig ruimtegebruik toe te passen. Het doel hierbij is om bestaand bebouwd gebied zo goed mogelijk te benutten. Pas als dat niet kan, wordt gezocht naar de beste plek in het buitengebied om nieuwe ruimte te gebruiken. Daarnaast wil de provincie verouderde locaties in stedelijk gebied opnieuw invullen en ongewenste functies in het buitengebied saneren. Indien uitbreiding van het stedelijk gebied ten koste gaat van het buitengebied, stelt de provincie als voorwaarde dat de uitbreiding gepaard gaat met een verbetering van de ruimtelijke kwaliteit elders in het buitengebied: de 'rood-met-groen-koppeling'. Met de ontwikkeling die grotendeels plaatsvinden binnen een bestaand bouwperceel en waarbij een veehouderijbedrijf gesaneerd wordt is sprake van zorgvuldig ruimtegebruik.

#### Kwaliteitsverbetering van het landschap

Vanuit het bereiken van een goede omgevingskwaliteit geldt in Brabant sinds 2014 de regeling Kwaliteitsverbetering landschap. Artikel 3.9 van de Interim omgevingsverordening stelt dat een ruimtelijke ontwikkeling binnen het Landelijk gebied gepaard dient te gaan met een fysieke verbetering van de landschappelijke kwaliteit van het gebied of de omgeving. Een verbetering van de landschappelijke kwaliteit kan mede de volgende aspecten omvatten: de op grond van deze verordening verplichte landschappelijke inpassing, het toevoegen, versterken of herstellen van landschapselementen die een bijdrage leveren aan de versterking van de landschapsstructuur of de relatie stad-land, het behoud of herstel van cultuurhistorisch waardevolle bebouwing of terreinen, het wegnemen van verharding, het slopen van bebouwing, de realisering van het Natuur Netwerk Brabant en ecologische verbindingszones en het aanleggen van extensieve recreatieve mogelijkheden.

Gemeente Someren heeft haar beleid geformuleerd in Landschapsinvesteringsregeling gemeente Someren 2020. Ontwikkelingen zijn daarbij verdeeld in drie categorieën en er is een lijst met bestemmingswaarden vastgelegd. Deze LIR is ook afgestemd met de provincie.

Met betrekking tot de regeling Ruimte voor Ruimte is nadrukkelijk bepaald dat artikel 3.9 van de Interim omgevingsverordening niet van toepassing is, omdat de regeling zelf al voorziet in kwaliteitsverbetering. Wel wordt het plangebied landschappelijk ingepast met streekeigen beplanting. Voor het herbestemmen van de agrarische bedrijfswoning naar een reguliere woning dient wel de kwaliteitsverbetering inzichtelijk te worden gemaakt.

Voor de omvang van deze kwaliteitsverbetering is het van belang te bepalen in welke categorie een ontwikkeling ingedeeld kan worden. Er worden drie categorieën van ruimtelijke ontwikkelingen onderscheiden:

- *Categorie 1: Ruimtelijke ontwikkelingen waarvoor geen (extra kwaliteitsverbetering van het landschap is vereist (geen landschappelijke inpassing en evenmin ruimtelijke kwaliteitsverbetering vereist).*
- *Categorie 2: Ruimtelijke ontwikkelingen waarop de regels inzake kwaliteitsverbetering van toepassing zijn, maar waarbij het gaat om ontwikkelingen die een (zeer) beperkte invloed op het landschap hebben (alleen landschappelijke inpassing vereist).*
- *Categorie 3: Ruimtelijke ontwikkelingen waarop de regels inzake kwaliteitsverbetering van toepassing zijn en waarbij sprake is van een (substantiële) invloed op het landschap (zowel landschappelijke inpassing als ruimtelijke kwaliteitsverbetering vereist).*

De bestemmingswijziging van 'Agrarisch bedrijf' naar 'Wonen', mits het bestemmingsvlak wordt verkleind tot maximaal 2.500 m2 met maximaal 250 m² aan bijgebouwen betreft een categorie 2 ontwikkeling. De landschappelijke inpassing is nader uitgewerkt in paragraaf 2.2.3.

#### Artikel 3.43 afwijkende regels verstedelijking afweegbaar

Afdeling 3.5 'Stedelijke ontwikkeling en mobiliteit' bevat regels ten aanzien van ontwikkelingen binnen de aanduiding 'Verstedelijking afweegbaar'. Als er vanuit kwaliteit of kwantiteit in Stedelijk gebied onvoldoende ruimte aanwezig is, dan bestaat er de mogelijkheid dat een stedelijke ontwikkeling binnen het werkingsgebied Verstedelijking afweegbaar wordt gerealiseerd.

#### Afdeling 3.6 Vitaal platteland

In afdeling 3.6 van de Interim omgevingsverordening zijn de ontwikkelingsmogelijkheden geschetst voor het Landelijk gebied. Het Landelijk gebied is onderverdeeld in het Gemengd landelijk gebied en de Groenblauwe mantel. In veel gevallen bestaan er voor beide zones gelijke ontwikkelingsmogelijkheden. In die gevallen wordt in de verordening simpelweg gesproken over het Landelijk gebied.

#### Artikel 3.52, Stalderingsgebied

Binnen de aanduiding 'Stalderingsgebied' gelden extra randvoorwaarden aan de ontwikkeling van veehouderijen. Deze voorwaarden geven sturing aan het voorkomen van een verdere regionale concentratie van vee en richten zich daarnaast op het tegengaan van (verdere) leegstand. Met de beoogde herontwikkeling zal de agrarische bedrijfslocatie worden gesaneerd en herbestemd naar een reguliere woning en een drietal Ruimte voor Ruimte kavels. De beoogde herontwikkeling is dan ook niet in strijd met de regels van artikel 3.52.

#### Artikel 3.69 afwijkende regels (burger)woningen

Een bestemmingsplan in Landelijk gebied kan voorzien in de bouw van een woning ter vervanging van een bestaande woning binnen het bouwperceel indien:

- 1. vervangende bouw binnen het bouwperceel als overtollige bebouwing wordt gesloopt en de bestaande woning feitelijk en juridisch wordt opgeheven;
- 2. de vestiging of splitsing van een of meer woonfuncties in cultuurhistorisch waardevolle bebouwing (waaronder karakteristieke boerderijen);
- 3. bestemmingswijziging van een voormalige bedrijfswoning naar burgerwoning.

De bestaande bedrijfswoning aan Achterweg 3 bestemd als reguliere burgerwoning. De woning wordt niet gesplitst. Daarmee wordt voldaan aan de voorwaarden van dit artikel.

#### Artikel 3.80 Ruimte voor Ruimte binnen Landelijk gebied

Artikel 3.80, eerste lid van de Interim omgevingsverordening stelt dat kan worden voorzien in één of meerdere ruimte-voor-ruimtekavels, ieder ten behoeve van de bouw van één woning, indien:

- *a. er sprake is van een aanzienlijke winst van de omgevingskwaliteit;*
- *b. de ruimte-voor-ruimtekavel is op een planologisch aanvaardbare locatie in een bebouwingsconcentratie ligt;*
- *c. een goede landschappelijke inpassing van de te bouwen woning is verzekerd;*
- *d. er geen sprake is van (een aanzet voor) een stedelijke ontwikkeling behoudens in geval de locatie ligt binnen Verstedelijk afweegbaar.*

Artikel 3.80 stelt tevens het navolgende:

- *2. Er is sprake van een aanzienlijke winst van de omgevingskwaliteit als per ruimte-voorruimtekavel is aangetoond dat is voldaan aan de volgende voorwaarden:*
	- *a. een of meer veehouderijen gericht op het houden van varkens of pluimvee zijn in het geheel beëindigd waarbij alle bedrijfsgebouwen ten dienste van de veehouderij, niet zijnde de bedrijfswoning, zijn gesloopt;*
	- *b. de onder a. bedoelde veehouderijen zijn voorafgaand aan de beëindiging gedurende een periode van drie jaar onafgebroken in bedrijf geweest;*
	- *c. de onder a. bedoelde veehouderijen zijn gevestigd binnen Beperkingen veehouderij of op een locatie die vanwege omliggende waarden en functies niet geschikt is voor de uitoefening van een veehouderij;*
	- *d. er tenminste 1.000 m² bedrijfsgebouwen ten dienste van de onder a. bedoelde veehouderij, niet zijnde de bedrijfswoning, zijn gesloopt met een minimum van 200 m² op iedere beëindigingslocatie veehouderij;*
	- *e. de ten behoeve van de onder a. bedoelde veehouderijen geregistreerde rechten betreffende de fosfaatproductie in een gezamenlijk omvang van tenminste 3.500 kg uit de markt zijn genomen door doorhaling van de bij de Dienst Regelingen geregistreerde rechten, waarbij per beëindigingslocatie een minimum van 700 kg aan rechten betreffende de productie va fosfaat aanwezig is;*
	- *f. de rechten, bedoeld onder e. moeten vanaf het moment van beëindiging van de bedrijfsvoering tot aan het moment van uit de markt nemen geregistreerd staan op naam van de veehouderij die is beëindigd;*
	- *g. de omgevingsvergunning milieu voor de onder a. bedoelde veehouderij op iedere beëindigingslocatie veehouderij is ingetrokken;*
	- *h. een passende herbestemming is gelegd op de locatie als onder a. bedoeld die in ieder geval het houden van vee en het bouwen van nieuwe bedrijfsgebouwen uitsluit;*
	- *i. in redelijkheid niet op andere wijze is voorzien in de beëindiging van de onder a. bedoelde veehouderij.*
- *3. In afwijking van het tweede lid kan een bestemmingsplan voorzien in een ruimte-voorruimtekavel als deze wordt ontwikkeld door of vanwege de Ontwikkelingsmaatschappij Ruimte voor Ruimte gelet op de in het verleden behaalde aanzienlijke winst van omgevingskwaliteit door toepassing van de Regeling beëindiging veehouderijtakken.*
- *4. Het derde lid vervalt indien uit door Gedeputeerde Staten bijgehouden gegevens blijkt dat er in totaal 3.500 Ruimte voor Ruimte kavels door of vanwege de Ontwikkelingsmaatschappij Ruimte voor Ruimte zijn ontwikkeld.*

Navolgend zijn de voorwaarden uit artikel 3.80 van de Interim omgevingsverordening punt voor punt getoetst en toegelicht.

- **1. Een bestemmingsplan van toepassing op Landelijk gebied kan voorzien in één of meerdere ruimte-voor-ruimtekavels, ieder ten behoeve van de bouw van één woning, indien:**
	- **a. sprake is van een aanzienlijke winst van de omgevingskwaliteit;**

Door sanering van de intensieve veehouderij en de sloop van stallen en daar bij behorende erfverharding, wordt voorzien in de winst van omgevingskwaliteit. De milieuvergunning voor het houden van varkens zal worden ingetrokken en de dierrechten zullen worden doorgehaald. Met de beoogde herontwikkeling wordt het agrarisch bouwvlak gesaneerd en wordt het landschap versterkt door een landschappelijke inrichting. De veehouderij wordt gesaneerd door toepassing van de Subsidieregeling sanering varkenshouderijen (Srv). Ten behoeve van de ontwikkeling van de woningbouwkavels zullen vier door de Ontwikkelingsmaatschappij Ruimte voor Ruimte geaccordeerde bouwtitels afkomstig van elders worden aangeleverd, waardoor een aanzienlijke milieu- en ruimtelijke kwaliteitswinst verzekerd zijn. Sprake zal derhalve zijn van een aanzienlijke winst van de omgevingskwaliteit.

- **b. de ruimte-voor-ruimtekavel op een planologisch aanvaardbare locatie in een bebouwingsconcentratie ligt;**
Het plangebied is gesitueerd in een bebouwingsconcentratie. De Steegstraat betreft een oude radiaal die strekt van de Boerenkamplaan richting de Zuid-Willemsvaart. Het plangebied bevindt zich in een tweede lijn achter het bebouwingslint (met hoofdzakelijk woonbestemmingen) Boerenkamplaan. Direct achter deze woonbestemmingen liggen een drietal agrarische bedrijfsbestemmingen voor de veehouderij met aansluitend een het sportpark Potakkerweg en twee glastuinbouwbedrijven. Het plangebied bevind zich daarmee in het overgangsgebied van een stedelijk gebied naar het buitengebied met in de directe omgeving zowel stedelijke als agrarische functies.

- **c. een goede landschappelijke inpassing van de te bouwen woningen is verzekerd;** De woningen worden landschappelijk ingepast met streekeigen beplanting. Een nadere uitwerking hiervan is opgenomen in paragraaf 2.2.2.
- **d. er geen sprake is van (een aanzet voor) een stedelijke ontwikkeling behoudens in geval de locatie ligt binnen Verstedelijk afweegbaar.**

Niet van toepassing.

- **2. Er is sprake van een aanzienlijke winst van de omgevingskwaliteit als per ruimte-voorruimtekavel is aangetoond dat is voldaan aan de volgende voorwaarden:**
	- **a. een of meer veehouderijen gericht op het houden van varkens of pluimvee zijn in het geheel beëindigd waarbij alle bedrijfsgebouwen ten dienste van de veehouderij, niet zijnde de bedrijfswoning, zijn gesloopt;**
	- **b. de onder a. bedoelde veehouderijen zijn voorafgaand aan de beëindiging gedurende een periode van drie jaar onafgebroken in bedrijf geweest;**
	- **c. de onder a. bedoelde veehouderijen zijn gevestigd binnen Beperkingen veehouderij of op een locatie die vanwege omliggende waarden en functies niet geschikt is voor de uitoefening van een veehouderij;**
	- **d. er tenminste 1.000 m² bedrijfsgebouwen ten dienste van de onder a. bedoelde veehouderij, niet zijnde de bedrijfswoning, zijn gesloopt met een minimum van 200 m² op iedere beëindigingslocatie veehouderij;**
	- **e. de ten behoeve van de onder a. bedoelde veehouderijen geregistreerde rechten betreffende de fosfaatproductie in een gezamenlijk omvang van tenminste 3.500 kg uit de markt zijn genomen door doorhaling van de bij de Dienst Regelingen geregistreerde rechten, waarbij per beëindigingslocatie een minimum van 700 kg aan rechten betreffende de productie va fosfaat aanwezig is;**
	- **f. de rechten, bedoeld onder e. moeten vanaf het moment van beëindiging van de bedrijfsvoering tot aan het moment van uit de markt nemen geregistreerd staan op naam van de veehouderij die is beëindigd;**
	- **g. de omgevingsvergunning milieu voor de onder a. bedoelde veehouderij op iedere beëindigingslocatie veehouderij is ingetrokken;**
	- **h. een passende herbestemming is gelegd op de locatie als onder a. bedoeld die in ieder geval het houden van vee en het bouwen van nieuwe bedrijfsgebouwen uitsluit;**
	- **i. in redelijkheid niet op andere wijze is voorzien in de beëindiging van de onder a. bedoelde veehouderij.**
- **3. In afwijking van het tweede lid kan een bestemmingsplan voorzien in een ruimte-voorruimtekavel als deze wordt ontwikkeld door of vanwege de Ontwikkelingsmaatschappij Ruimte voor Ruimte gelet op de in het verleden behaalde aanzienlijke winst van omgevingskwaliteit door toepassing van de Regeling beëindiging veehouderijtakken.** Niet van toepassing.

- **4. Het derde lid vervalt indien uit door Gedeputeerde Staten bijgehouden gegevens blijkt dat er in totaal 3.500 Ruimte voor Ruimte kavels door of vanwege de Ontwikkelingsmaatschappij Ruimte voor Ruimte zijn ontwikkeld.** Niet van toepassing.
Door initiatiefnemer worden door de Ontwikkelingsmaatschappij Ruimte voor Ruimte geaccordeerde bouwtitels Ruimte voor Ruimte aangeleverd. Hiermee is zeker gesteld dat dat wordt voldaan aan de voorwaarden van de Interim Omgevingsverordening. Gedurende de bestemmingsplanprocedure zullen de betreffende bewijsstukken worden aangeleverd.

# <span id="page-27-0"></span>**3.3 Gemeentelijk beleid**

## <span id="page-27-1"></span>**3.3.1 Structuurvisie Someren 2028**

De Wet ruimtelijke ordening (Wro) verplicht alle overheden tot het opstellen van een structuurvisie. Om aan deze Wro-verplichting te voldoen, heeft de gemeente Someren een integrale structuurvisie voor het gehele grondgebied van de gemeente opgesteld. In deze structuurvisie wordt aan de hand van thema's omschreven wat de ambities van de gemeente Someren zijn voor het jaar 2028. Onderdeel van de 'Structuurvisie Someren 2028' is de 'Algemene Structuurvisiekaart Someren 2028'. Navolgend is een uitsnede van deze kaart weergegeven, waarbij het plangebied is aangeduid.

Figuur 15: Uitsnede Algemene Structuurvisiekaart Someren 2028 waarop de ligging van het plangebied is aangeduid

Het plangebied is gelegen binnen het 'Kampenlandschap', in het beplantingsplan is hiermee rekening gehouden. De ontwikkeling is niet in strijd met de structuurvisie.

# <span id="page-28-0"></span>**4 MILIEU-PLANOLOGISCHE ASPECTEN**

# <span id="page-28-1"></span>**4.1 Bodem**

De aanwezige bodemkwaliteit dient te passen bij het beoogde gebruik. Het plangebied wordt herbestemd van een intensieve veehouderij naar woonfuncties. Het belangrijkste uitgangspunt hierbij is dat eventueel aanwezige bodemverontreinigingen geen onaanvaardbare risico's opleveren voor de gebruikers van de bodem.

Een bodemonderzoek conform de NEN5740 is benodigd ten behoeve van het verkrijgen van een omgevingsvergunning voor de activiteit bouwen. Omdat de nieuw te realiseren woningen/kavels deels worden opgericht ter plaatse van de stallen zal een bodemonderzoek conform NEN5740 worden uitgevoerd voor aanvraag van de omgevingsvergunning voor de activiteit bouwen. Het uitvoeren van accuraat een bodemonderzoek conform NEN5740 is thans niet mogelijk omdat op bouwkavels stallen aanwezig zijn met mestputten. Hiervoor geldt dat eveneens de eindsituatie inzichtelijk dient te worden gemaakt. In het kader van de omgevingsvergunning activiteit bouwen dient na de sloop een aanvullend bodemonderzoek uitgevoerd te worden ter controle op bodemverontreiniging als gevolg van de sloopactiviteiten. Na sloop van de stallen zal een bodemonderzoek conform NEN5740 worden uitgevoerd. Hiervoor is een voorwaardelijke verplichting opgenomen in de regels van onderhavig wijzigingsplan.

# <span id="page-28-2"></span>**4.2 Geurhinder**

## <span id="page-28-3"></span>**4.2.1 Inleiding**

Bij besluitvorming omtrent de ontwikkeling van een nieuw geurgevoelig object dient in het kader van het aspect 'geur' antwoord gegeven te worden op de vragen:

- Is ter plaatse een goed woon- en verblijfklimaat gegarandeerd? (belang geurgevoelig object).
- Wordt niet iemand onevenredig in zijn belangen geschaad? (belangen veehouderij en derden).

De Wet geurhinder en veehouderij (Wgv) vormt vanaf 1 januari 2007 het toetsingskader voor vergunningverlening als het gaat om geurhinder vanwege dierverblijven van veehouderijen. De wet geeft onder andere normen voor de voor- en achtergrondbelasting die een veehouderij mag veroorzaken op een geurgevoelig object. Indirect heeft de Wgv consequenties voor de totstandkoming van geurgevoelige objecten. Een geurnorm beoogt namelijk mensen te beschermen tegen overmatige geurhinder. Omgekeerd moet een bevoegd gezag dan ook niet toestaan dat mensen zichtzelf blootstellen aan die overmatige hinder, bijvoorbeeld door zich in de directe nabijheid van een veehouderij te vestigen.

De sanering van het bedrijf draagt zondermeer bij aan een aanzienlijke verbetering van het woon- en leefklimaat op het gebied van geur in de nabijheid van de kern van Someren.

## <span id="page-29-0"></span>**4.2.2 Veehouderijbedrijven in de omgeving**

In de omgeving van het plangebied is één veehouderijbedrijf gesitueerd. Op navolgende figuur is de ligging van dit bedrijf ten opzichte van het plangebied inzichtelijk gemaakt. Het plangebied is indicatief aangeduid.

Figuur 16: Uitsnede veehouderijbedrijvenkaart

Op deze veehouderij zijn navolgende dieraantallen vergund:

| Beschikkingsdatum: 20-12-2010<br>RAV-tabelversie: RAV 2009-1<br>NB: onderstaande emissies zijn vertaald naar de meest recente emissiewaarden<br>Stalgroepen |             |             |                            |                       |                             |                  |                                |        |    |                                |              |
|-------------------------------------------------------------------------------------------------------------------------------------------------------------|-------------|-------------|----------------------------|-----------------------|-----------------------------|------------------|--------------------------------|--------|----|--------------------------------|--------------|
| Dier<br>Omschrijving<br>cat                                                                                                                                 | RAV<br>code | Pas<br>code | 2e<br>RAV RAV<br>code code | 3e<br>Emissie<br>punt | NH3fac<br>(kg/jr/<br>dierpl | Aantal<br>dieren | NH3<br>emis MVE NGE<br>(kq/jr) |        |    | Geur<br>emis<br>(Ou/s) (kg/jr) | PM10<br>emis |
| D1.1 biggenopfok (gespeende biggen)                                                                                                                         | D1.1.3      |             |                            | bedrijf               | 0.15                        | 1260             | 189                            | 57     | 0  | 6804                           | 71           |
| D1.2 kraamzeugen (incl. biggen tot spenen)                                                                                                                  | D1.2.16     |             |                            | bedrijf               | 2.9                         | 20               | 58                             | ਰੇ     | 5  | 558                            | 3            |
| D1.2 kraamzeugen (incl. biggen tot spenen)                                                                                                                  | D1.2.100    |             |                            | bedrijf               | 8.3                         | 80               | 664                            | 53     | 21 | 2232                           | 13           |
| D1.3 guste en dragende zeugen                                                                                                                               | D1.3.11     |             |                            | bedrijf               | 0.21                        | 142              | 30                             | 34     | 37 | 1860,20                        | 16           |
| D1.3 guste en dragende zeugen                                                                                                                               | D1.3.101    |             |                            | bedrijf               | 4.2                         | 106              | 445                            | 35     | 28 | 1982.20                        | 19           |
| D2.<br>dekberen, 7 maanden en ouder                                                                                                                         | D2.100      |             |                            | bedrijf               | 5.5                         | 1                | ്                              | 1      | 0  | 18.70                          | O            |
| vleesvarkens, opfokberen van ca. 25 kg tot 7<br>D3.<br>maanden, opfokzeugen van ca. 25 kg tot eerste<br>dekking                                             | D3.1        |             |                            | bedrijf               | 4.5                         | 40               | 180                            | 40     | വ  | 920                            | e            |
| vleesvarkens, opfokberen van ca. 25 kg tot 7<br>D3.<br>maanden, opfokzeugen van ca. 25 kg tot eerste<br>dekking                                             | D3.2.14     |             |                            | bedrijf               | 0.15                        | 206              |                                | 31 147 | ਰੇ | 3316,60                        | 20           |
|                                                                                                                                                             |             |             |                            |                       | Totalen                     | 1855             |                                |        |    | 1603 376 102 17691,70          | 148          |

Figuur 17: Actueel vergunde situatie Steegstraat 10 (Bron: BVB-Brabant)

#### <span id="page-30-0"></span>**4.2.3 Voormalige agrarische bedrijfswoning**

In de Wet Geurhinder Veehouderijbedrijven is opgenomen dat voor Ruimte voor Ruimte woningen, of een geurgevoelig object, dat na 19 maart 2000 is gebouwd op een kavel die op dat tijdstip in gebruik was als veehouderij én is gebouwd in samenhang met het geheel of gedeeltelijk buiten werking stellen van de veehouderij de artikelen 3 tot en met 6 van de Wgv niet van toepassing zijn op deze woningen. Op grond van deze regels geldt voor de huidige bedrijfswoning die omgezet wordt in een reguliere burgerwoning en de nieuw te realiseren Ruimte voor Ruimtewoningen een minimumafstand van 50 meter.

### <span id="page-30-1"></span>**4.2.4 Woon- en leefklimaat**

#### *4.2.4.1 Inleiding*

Als vuistregel voor de beoordeling van het woon- en leefklimaat geldt dat de voorgrondbelasting bepalend is voor de hinder, als de voorgrondbelasting tenminste de helft bedraagt van de achtergrondbelasting. Navolgend worden derhalve zowel de voorgrond- als de achtergrondbelasting ter plaatse van het plangebied inzichtelijk gemaakt.

#### *4.2.4.2 Voorgrondbelasting*

Met de voorgrondbelasting wordt de geurbelasting van een individuele veehouderij bedoeld en wel van díe veehouderij welke de meeste geur op het geurgevoelige object veroorzaakt (dominantie veehouderij), hetzij omdat het een grote veehouderij betreft, hetzij omdat de veehouderij dicht bij het geurgevoelige object is gelegen. Gelet op de situering betreft de veehouderij aan Steegstraat 10 de dominante veehouderij. Van dit bedrijf is de voorgrondbelasting inzichtelijk gemaakt. De geurbelasting is berekend op de hoekpunten van plangebied.

|  | Volgnr. | BronID               | X-coord. | Y-coord. | EP Hoogte | EP Diam. | EP Uittr. snelh. | E-Aanvraaq | Geb. Hoogte |
|--|---------|----------------------|----------|----------|-----------|----------|------------------|------------|-------------|
|  | 1       | Steegstraat 10 (2)   | 178 515  | 376 347  | 5.6       | 0.4      | 4.00             | 658        | 3,5         |
|  | 2       | Steegstraat 10 (3-4) | 178 507  | 376 365  | 2,3       | 1,2      | 3.69             | 5 177      | 3,2         |
|  | 3       | Steegstraat 10 (b)   | 178 485  | 376 354  | 1,5       | 0,5      | 1,00             | 19         | 3,2         |
|  | র্ব     | Steegstraat 10 (4)   | 178 495  | 376 364  | 3,5       | 0,5      | 4,00             | 1 369      | 3,1         |
|  | 5       | Steegstraat 10 (6)   | 178 569  | 376 360  | 4.0       | 0,5      | 4.00             | 6 804      | 4,0         |
|  | ട       | Steegstraat 10 (7)   | 178 555  | 376 384  | 3.8       | 0.4      | 4.00             | 2 232      | 3,5         |
|  | 7       | Steegstraat 10 (8)   | 178 544  | 376 390  | 4.8       | 0.4      | 4.00             | 1 533      | 3.2         |

| Volgnr. | BronID | X-coord. | Y-coord. | Geurnorm | Geurbelasting |
|---------|--------|----------|----------|----------|---------------|
| 8       | mw     | 178 543  | 376 477  | 14.0     | 7.3           |
| 9       | no     | 178 548  | 376 480  | 14.0     | 7,1           |
| 10      | ZO     | 178 555  | 376 469  | 14.0     | 8.0           |
| 11      | ZW     | 178 548  | 376 466  | 14.0     | 8,2           |
| 12      | nw2    | 178 648  | 376 536  | 14.0     | 3,9           |
| 13      | no2    | 178 754  | 376 600  | 14.0     | 2,1           |
| 14      | zo2    | 178 786  | 376 540  | 14.0     | 2,2           |
| 15      | zw2    | 178 649  | 376 470  | 14.0     | 5.8           |

Tabel 2: Voorgrondbelasting Steegstraat 10

Met een voorgrondbelasting van maximaal 8,2 oue/m³ ter plaatse van de bedrijfswoning aan Achterweg 3 en 5,8 op het zuidwestpunt van het woonbestemmingsvlak kan worden gesteld dat de voorgrondbelasting geen belemmering vormt voor de gewenste herontwikkeling.

#### *4.2.4.3 Achtergrondbelasting*

De geurbelasting ten gevolge van meerdere intensieve veehouderijen in de omgeving vormt de achtergrondbelasting en wordt berekend met het programma V-Stacks Gebied. Hiertoe zijn alle bedrijven binnen de gemeente Someren ingevoerd. De invoergegevens van deze bedrijven zijn afkomstig uit de database van het Bestand Veehouderijbedrijven van de provincie Noord-Brabant. De XY-coördinaten van de geurgevoelige locatie betreffen hierbij de hoekpunten van het plangebied. Navolgend zijn de invoergegevens en is de berekening weergegeven.

| Cumulatieve geurbelasting op receptorpunten, zoals berekend |                       |  |  |  |  |
|-------------------------------------------------------------|-----------------------|--|--|--|--|
| RecepID X-coor Y-coor                                       | Geurbelasting [OU/m3] |  |  |  |  |
| 1001 178585 376523                                          | 11,728                |  |  |  |  |
| 1002 178754 376604                                          | 6,794                 |  |  |  |  |
| 1003 178794 376537                                          | 6,580                 |  |  |  |  |
| 1004 178620 376451                                          | 13,823                |  |  |  |  |

Tabel 3: Achtergrondbelasting ter plaatse van het plangebied

Op navolgende figuur is dit op luchtfoto inzichtelijk gemaakt.

Figuur 18: Achtergrondbelasting geprojecteerd op kaart

Sprake is van een geurbelasting van 6,5 tot 13,8 oue/m². Daarmee is sprake van een acceptabel woon- en leefklimaat.

## <span id="page-32-0"></span>**4.2.5 Belangen veehouderij en derden**

Als gevolg van de beoogde herbestemming mogen omliggende veehouderijbedrijven niet onevenredig in hun belangen worden geschaad. Deze belangen bestaan uit de voortzetting van de bestaande bedrijfsactiviteiten en indien concrete uitbreidingsplannen aanwezig zijn (bijvoorbeeld een reeds vergunde uitbreiding), de realisatie van deze uitbreidingsplannen.

Het meest dichtbij gesitueerde veehouderijbedrijf betreft het bedrijf aan Steegstraat 10. Ten opzichte van dit bedrijf dient een afstand aan te worden gehouden van ten minste 50 meter. Dit bedrijf kent bestemmingsplanmatig de aanduiding 'beperkingen veehouderij' dit houdt in dat:

*De oppervlakte van de gebouwen, met uitzondering van de bestaande bedrijfswoning(en), als de oppervlakte van bouwwerken, geen gebouwen zijnde, heeft ten hoogste de omvang van de gebouwen en bouwwerken, geen gebouwen zijnde, die:*

- *a. op 21 september 2013 legaal aanwezig of in uitvoering waren; of*
- *b. gebouwd mogen worden krachtens een vóór 21 september 2013 verleende omgevingsvergunning.*

Dit bedrijf kent derhalve geen uitbreidingsmogelijkheden meer. Het meest dichtbij gesitueerde bedrijfsgebouw ligt op een afstand van circa 50 meter tot het plangebied. De eerstvolgende Ruimte voor Ruimte woning wordt gebouwd op een afstand van meer dan 80 meter.

De huidige agrarische bedrijfswoning wordt bestemd als reguliere burgerwoning. In de Wet geurhinder en veehouderij is opgenomen dat, wanneer een woning op of na 2000 van een veehouderij wordt onttrokken en bestemd wordt als burgerwoning, deze woning niet anders beoordeeld dient te worden als ware het nog een bedrijfswoning. Voor deze woning geldt een vaste afstand van 50 meter. Hieraan wordt voldaan.

Derhalve worden de gevoelige functies op voldoende afstand gesitueerd. Overige veehouderijbedrijven liggen op een afstand van meer dan 200 meter. Omliggende veehouderijbedrijven worden door de beoogde herontwikkeling dan ook niet meer in de ontwikkelingsmogelijkheden belemmerd dan thans het geval is.

# <span id="page-32-1"></span>**4.3 Niet-agrarische bedrijvigheid**

## <span id="page-32-2"></span>**4.3.1 Beleidskader**

De (indicatieve) lijst 'Bedrijven en Milieuzonering' uitgegeven door de Vereniging van Nederlandse Gemeenten geeft de richtafstanden weer voor milieubelastende activiteiten. In deze lijst worden richtafstanden gegeven voor de aspecten geur, stof, geluid en gevaar. De richtafstanden worden nagestreefd tussen de grens van de bestemming en de uiterste grens van de gevel van een woning die volgens het bestemmingsplan of via vergunning vrij bouwen mogelijk is, binnen een rustige woonwijk of een vergelijkbaar omgevingstype.

De lijst 'Bedrijven en Milieuzonering', uitgegeven door de Vereniging van Nederlandse Gemeenten (VNG), geeft richtafstanden weer voor milieubelastende activiteiten. De richtafstanden zijn afgestemd op twee omgevingstypen: 'rustige woonwijk' en 'gemengd gebied'. In het gemengd gebied is sprake van matige tot sterke functiemenging. Het plangebied is gelegen in een gemengd gebied. De richtafstanden in de VNG-publicatie kunnen in 'gemengd gebied', zonder dat dit ten koste gaat van het woon- en leefklimaat, met één afstandsstap verlaagd worden. Ten aanzien van de bestaande bedrijfswoning geldt dat deze reeds wordt gezien als een gevoelig object. Deze wordt dan ook buiten beschouwing gelaten in deze toetsing.

## <span id="page-33-0"></span>**4.3.2 Toets aan bedrijvigheid in de omgeving van het plangebied**

In de omgeving van het plangebied zijn de volgende functies gesitueerd:

- Kievitstraat 29: Bedrijfsverzamelgebouw Het bedrijfsverzamelgebouw is gesitueerd op een afstand van circa 190 meter. Voor dit bedrijf, in milieucategorie 2, geldt een richtstand van 10 meter. Aan de richtstand wordt ruimschoots voldaan.
- Sportpark De Potacker

Voor een veldsportpark (met lichtarmaturen) geldt een richtafstand van 50 meter tot een gevoelige locatie. Deze afstand mag in het gemengd gebied worden teruggebracht naar 30 meter. De meest dichtbij gesitueerde woning wordt gerealiseerd op een afstand van 28 meter. Beoogd wordt om gemotiveerd af te wijken van de richtafstand. Motivering hiervoor is dat de velden met lichtarmaturen gesitueerd zijn op een afstand van circa 130 meter. Ook het clubgebouw en de parkeervoorzieningen zijn gesitueerd of georiënteerd op de Potackerweg. Hier vinden dan ook de meeste verkeersbewegingen, verlichting en sportverrichtingen plaats. De velden ten zuiden van de Steegstraat worden dan ook minder intensief gebruikt.

- Glastuinbouw bedrijven Kievitsakkers De glastuinbouwbedrijven zijn gesitueerd op een afstand van meer dan 80 meter tot het plangebied. Voor deze bedrijven in milieucategorie 2 geldt een richtstand van 10 meter. Aan de richtstand wordt ruimschoots voldaan.
## <span id="page-33-1"></span>**4.3.3 Conclusie**

Het aspect Bedrijven en milieuzonering brengt geen belemmeringen met zich mee voor de beoogde herbestemming.

# <span id="page-33-2"></span>**4.4 Akoestiek**

De Wet geluidhinder biedt geluidsgevoelige bestemmingen (zoals woningen) bescherming tegen geluidhinder van wegverkeerlawaai bij de aanleg/wijziging van wegen of bij de bouw van woningen in de buurt van wegen. De reikwijdte van de Wet geluidhinder is beperkt tot een geluidszone langs wegen. Binnen deze geluidszone zijn de regels van de Wet geluidhinder van toepassing. De Wet geluidhinder geldt niet voor 30-km wegen en voor woonerven. De systematiek van de zonering Wet geluidhinder voor wegverkeer houdt in dat langs een (toekomstige) verkeersweg een geluidszone ligt waarbinnen, in een aantal situaties, bescherming wordt geboden aan geluidsgevoelige bestemmingen.

Ten behoeve van dit bestemmingsplan is een akoestisch onderzoek wegverkeerslawaai uitgevoerd. Dit onderzoek maakt als bijlage deel uit van dit bestemmingsplan. Navolgend wordt de conclusie weergegeven.

*"In opdracht van de initiatiefnemer is een akoestisch onderzoek wegverkeerslawaai uitgevoerd ten behoeve van de ontwikkeling aan Steegstraat 19 te Someren. Het plan betreft de sanering van de ter plaatse aanwezige veehouderij, waarbij er op de locatie vier ruimte voor ruimte kavels zullen worden ontwikkeld. Het onderzoek is uitgevoerd ten behoeve van de hiervoor noodzakelijke juridisch-planologische procedure.*

*Voor wegverkeerslawaai is het plan gelegen binnen de geluidzone van de Steegstraat, de Burgemeester Roelslaan en de Kievitstraat.*

*Voor alle wegen geldt dat de geluidbelasting ten gevolge van het wegverkeer op deze wegen de voorkeursgrenswaarde van 48 dB op geen enkele gevel van de nieuwe woningen overschrijdt.*

*Aangezien voor onderhavige woningen geen sprake is van een procedure hogere waarde wordt een aanvullend onderzoek ter bepaling van de geluidwering van de gevels niet noodzakelijk geacht. Bij toepassing van standaard geluidwerende materialen en maatregelen is een goed akoestisch wonen leefklimaat gewaarborgd."*

# <span id="page-34-0"></span>**4.5 Luchtkwaliteit**

## <span id="page-34-1"></span>**4.5.1 Inleiding**

Het beleid om tot een goede luchtkwaliteit te komen volgt twee sporen:

- 1. beperken van de uitstoot van schadelijke stoffen en;
- 2. voorkomen dat mensen langdurig worden blootgesteld aan verontreiniging.

<span id="page-34-2"></span>De belangrijkste regels over de luchtkwaliteit staan in hoofdstuk 5 van de Wet milieubeheer (Wm).

## **4.5.2 Besluit gevoelige bestemmingen**

Op 16 januari 2009 is het Besluit gevoelige bestemmingen (luchtkwaliteitseisen) in werking getreden. Deze AMvB beperkt de vestiging van gevoelige bestemmingen in de nabijheid van provinciale- en rijkswegen. Het besluit richt zich op bescherming van mensen die verhoogd gevoelig zijn voor fijnstof en stikstofdioxide. Dit zijn voornamelijk kinderen, ouderen en zieken. Scholen, kinderdagverblijven en verzorgings-, verpleeg- en bejaardenhuizen en bijbehorende terreinen betreffen hierbij gevoelige bestemmingen. Met de beoogde herbestemming wordt geen gevoelig object gevestigd bij een provinciale- of rijksweg en vormt derhalve geen bezwaar in het kader van het Besluit gevoelige bestemmingen.

## <span id="page-35-0"></span>**4.5.3 Uitstoot van schadelijke stoffen**

De borging van de luchtkwaliteit vindt onder andere plaats middels een gebiedsgerichte aanpak van de luchtkwaliteit via het Nationaal Samenwerkingsprogramma (NSL). Binnen het NSL werken het Rijk, de provincies en gemeenten samen om de Europese eisen voor luchtkwaliteit te realiseren. De hierin opgenomen programma-aanpak zorgt voor een flexibele koppeling tussen ruimtelijke activiteiten en milieugevolgen. Van bepaalde projecten met getalsmatige grenzen is vastgesteld dat deze 'niet in betekenende mate' (NIBM) bijdragen aan de luchtverontreiniging.

In de 'Regeling niet in betekenende mate bijdragen' wordt aangeven op welke manier snel kan worden vastgesteld of de bijdrage van een nieuwbouwproject op de luchtkwaliteit valt onder de term 'niet in betekenende mate'. De regeling geeft een harde omschrijving van het aantal gevallen. Voor woningbouw geldt bij 1 ontsluitingsweg een aantal van 1.500 nieuwe woningen netto. Bij twee ontsluitingswegen geldt een aantal van 3.000 woningen netto. Aangezien dit bestemmingsplan enkel de omschakeling van een intensieve veehouderij naar vier Ruimte voor Ruimte kavels en het herbestemmen van een bedrijfswoning naar een burgerwoning mogelijk maakt, valt dit plan onder het begrip 'NIBM' en hoeft de luchtkwaliteit niet verder te worden onderzocht in het kader van de Wet luchtkwaliteit.

## <span id="page-35-1"></span>**4.5.4 Blootstelling aan verontreiniging**

#### *4.5.4.1 Inleiding*

In de Wet milieubeheer is de Europese richtlijn luchtkwaliteit geïmplementeerd. Het doel van de wet is mensen te beschermen tegen risico's van luchtverontreiniging.

#### *4.5.4.2 Fijnstof*

De richtlijn geeft de volgende grenswaarden voor fijn stof:

- de grenswaarde jaargemiddelde concentratie van PM10 is 40 µg/m³.
- de grenswaarde daggemiddelde concentratie van PM10 is 50 µg/m³. De concentratie fijn stof mag maximaal 35 dagen per kalenderjaar hoger zijn dan deze waarde .
- de grenswaarde jaargemiddelde concentratie van PM2,5 is 25 µg/m³.

Navolgende figuren geven de jaargemiddelde concentratie van PM10 en PM2,5 voor het plangebied (indicatief met cirkel aangeduid) en directe omgeving weer.

Figuur 19 Fijnstof 2019 PM10 (bron: Atlas leefomgeving)

Figuur 20: Fijnstof 2019 PM2,5 (bron: Atlas leefomgeving)

Binnen het plangebied is sprake van jaargemiddelde concentratie PM10 van 19-20 µg/m³. De jaargemiddelde concentratie PM2,5 bedraagt 11-12 µg/m³. De beoogde herbestemming is in het kader van de blootstelling aan luchtverontreiniging geen bezwaar.

#### *4.5.4.3 Stikstofdioxide*

De Europese richtlijn luchtkwaliteit geeft de volgende grenswaarde voor stikstofdioxide:

- de grenswaarde jaargemiddelde concentratie van NO2 is 40 µg/m³.
Navolgende figuur geeft de jaargemiddelde concentratie van NO2 binnen het plangebied en directe omgeving weer.

Figuur 21: Stikstofdioxide (NO2) 2019 voor het plangebied (Bron: Atlas leefomgeving)

Binnen het plangebied is sprake van jaargemiddelde concentratie NO2 van 15-16 µg/m³. De beoogde herbestemming is in het kader van de blootstelling aan luchtverontreiniging als gevolg van stikstofdioxide geen bezwaar.

# <span id="page-37-0"></span>**4.6 Externe veiligheid**

#### <span id="page-37-1"></span>**4.6.1 Inleiding**

Het externe veiligheidsbeleid is gericht op het beperken en beheersen van risico's en effecten van calamiteiten alsmede het bevorderen van de veiligheid van personen in de omgeving van activiteiten (bedrijven en transport) met gevaarlijke stoffen. Dat gebeurt door te voorkomen dat te dicht bij gevoelige bestemmingen, activiteiten met gevaarlijke stoffen plaatsvinden, door de zelfredzaamheid te bevorderen en door de calamiteitenbestrijding te optimaliseren. In de volgende landelijke wetten, besluiten en regelingen zijn normen opgenomen waaraan een nieuwe planologische ontwikkeling moet worden getoetst:

- Besluit externe veiligheid inrichtingen (Bevi) en bijbehorende regeling (Revi);
- Circulaire effectafstanden externe veiligheid LPG-tankstations;
- Circulaire effectafstanden externe veiligheid LNG-tankstations;
- Besluit externe veiligheid buisleidingen (Bevb) en bijbehorende regeling (Revb);
- Structuurvisie buisleidingen;
- Besluit externe veiligheid transportroutes (Bevt) en Regeling basisnet;
- Besluit algemene regels ruimtelijke ordening (Barro) en bijbehorende regeling (Rarro).

De aanwezige risico's zijn zeer afhankelijk van het brontype. De relevante typen zijn: bedrijven, vervoer van gevaarlijke stoffen (per spoor, over de weg, het water), hoogspanningslijnen; en ondergrondse (gas)leidingen (c.q. buisleidingen).

### <span id="page-38-0"></span>**4.6.2 Risico-contouren**

Ten aanzien van externe veiligheid wordt onderscheid gemaakt in:

- 1. Plaatsgebonden Risico (PR):
Dit is een maat voor de kans dat iemand dodelijk wordt getroffen door een calamiteit met een gevaarlijke stof. De gestelde norm is een ten minste in acht te nemen grenswaarde (PR 10-6/jr) die niet mag worden overschreden ten aanzien van kwetsbare objecten, alsmede een zoveel mogelijk te bereiken richtwaarde (PR 10-6/jr) ten aanzien van beperkt kwetsbare objecten;

- 2. Groepsrisico (GR):
Dit is een maat voor de kans dat een grotere groep tegelijkertijd dodelijk getroffen kan worden door een calamiteit met gevaarlijke stoffen. De gestelde norm is een oriënterende waarde waarvan gemotiveerd mag worden afgeweken.

## <span id="page-38-1"></span>**4.6.3 Toets van het plangebied**

#### *4.6.3.1 Risicokaart*

In navolgende figuur is een uitsnede van de risicokaart van de provincie Noord-Brabant weergegeven waarop de ligging van het plangebied is aangeduid.

Figuur 22: Uitsnede risicokaart provincie Noord-Brabant waarop het plangebied indicatief is aangeduid met een rode marker

#### *4.6.3.2 Inrichtingen*

Het plangebied is op de risicokaart van de provincie Noord-Brabant niet aangewezen als gelegen in een risicogebied voor gevaar vanuit inrichtingen.

#### *4.6.3.3 Transport*

Op het grondgebied van de gemeente Someren bevindt zich geen spoortracé. Dit aspect is dus niet van toepassing.

Het transport van gevaarlijke stoffen moet primair via het hoofdwegennet plaatsvinden en kernen dienen vermeden te worden. Binnen de gemeente Someren zijn de Rijksweg A67 en de provinciale wegen N266 en N612 aangewezen als wegen waarover vervoer van gevaarlijke stoffen mag plaatsvinden. De Rijksweg A67 bevindt zich op een afstand van meer dan 4 kilometer. Het plangebied ligt op een afstand van meer dan 600 meter van de weg N266/N612. Geconcludeerd kan worden dat beïnvloeding normaliter niet plaats zal vinden.

Het plangebied is gelegen op een afstand van circa 620 meter van het Zuid-Willemskanaal. Als er al een significant transport over de Zuid-Willemskanaal plaatsvindt, is deze zo gering dat de risico's op een afstand van 620 meter verwaarloosbaar zijn.

#### *4.6.3.4 Kabels en leidingen*

Op een afstand van circa 700 meter ten oosten van het plangebied is een buisleiding gelegen van de Gasunie (Z-540-01). Het plangebied is buiten het invloedsgebied van deze buisleiding gelegen. Geconcludeerd kan worden dat de beoogde herontwikkeling in het kader van deze buisleidingen geen bezwaar is.

Aan de oostzijde van de gemeente Someren, parallel aan de gemeentegrens met Asten, bevindt zich een hoogspanningslijn. Deze hoogspanningslijn bevindt zich op een afstand van meer dan 900 meter van het plangebied en vormt daarmee geen risico voor de beoogde ontwikkeling.

#### *4.6.3.5 Conclusie*

Herbestemming van het plangebied is geen bezwaar in het kader van externe veiligheid.

# <span id="page-39-0"></span>**4.7 Flora en fauna**

## <span id="page-39-1"></span>**4.7.1 Inleiding**

Natura 2000 is het Europese netwerk van beschermde natuurgebieden in de Europese Unie. Dit netwerk verbindt bestaande natuurgebieden die vallen onder de Europese Vogelrichtlijn- of de Habitatrichtlijngebieden. De Vogel- en Habitatrichtlijnen zijn bedoeld ter bescherming van bedreigde levensgemeenschappen van planten en dieren en bedreigde soorten van planten en dieren en hun leefgebieden. De Vogel- en Habitatrichtlijnen zijn geïmplementeerd in de Nederlandse wetgeving middels de Wet natuurbescherming.

## <span id="page-40-0"></span>**4.7.2 Gebiedsbescherming**

De Wet natuurbescherming voorziet in specifieke kaders voor gebieden die op grond van internationale verplichtingen moeten worden beschermd, te weten de Natura 2000-gebieden. Navolgende figuur geeft een kaart met de ligging van het plangebied ten opzichte van Natura-2000 gebieden.

Figuur 23: Ligging plangebied (aangeduid met een rode marker) ten opzichte van Natura-2000 gebieden

De dichtst bij het plangebied gelegen Natura-2000 gebied betreft 'Strabrechtse Heide & Beuven', op circa 4,5 kilometer ten westen van het plangebied. De beoogde herbestemming ziet toe op het saneren van een varkensbedrijf. Het bedrijf wordt her bestemd naar een reguliere woning en vier Ruimte voor Ruimte woningen. Middels het saneren van de varkenstak wordt 1.890 kilo ammoniak uit de markt genomen. Deze beoogde herbestemming heeft enkel een positieve invloed op het Vogel- en Habitatrichtlijngebied. Onderhavige ontwikkeling draagt niet bij aan stikstofdepositie.

#### <span id="page-40-1"></span>**4.7.3 Soortenbescherming**

Om de instandhouding van de wettelijke beschermde soorten te waarborgen, moeten negatieve effecten op die instandhouding voorkomen worden. Bij de totstandkoming van een plan waarbij functies gewijzigd worden, moet worden voorkomen dat conflicten met beschermde dier- en plantensoorten ontstaan en dient dus vooraf een beoordeling plaats te vinden.

De beoogde herbestemming omvat de herbestemming van een bestaande agrarische bedrijfslocatie voor de intensieve veehouderij naar een burgerwoning en vier Ruimte voor Ruimte kavels. Om de herbestemming te realiseren wordt bebouwing gesaneerd. Om uit te sluiten dat de beoogde ontwikkeling in strijd is met de Wet natuurbescherming is een QuickScan flora en fauna uitgevoerd. Deze rapportage maakt als bijlage deel uit van deze toelichting. Navolgend wordt de eindconclusie weergegeven.

*"Eindconclusie*

- *Met de herontwikkeling van de locatie Steegstraat 19 en Achterweg 3 te Someren worden geen verbodsbepalingen uit de Wet natuurbescherming overtreden. Een nader onderzoek of een ontheffingsaanvraag zijn niet aan de orde.*
- *De aanbevelingen voor 'Vogels algemeen' en de 'Toepassing van de algemene zorgplicht' (paragraaf 8 van de quickscan) dienen te worden opgevolgd."*

De beoogde ontwikkeling is in het kader van de Wet natuurbescherming geen bezwaar.

# <span id="page-41-0"></span>**4.8 Water**

## <span id="page-41-1"></span>**4.8.1 Inleiding**

Het doel van de watertoets is te waarborgen dat waterhuishoudkundige doelstellingen expliciet en op evenwichtige wijze in beschouwing worden genomen bij alle waterhuishoudkundig relevante plannen en besluiten. Een watertoets maakt de mogelijke negatieve invloeden van het initiatief binnen het plangebied inzichtelijk. Tevens geeft de watertoets oplossingsrichtingen aan waarmee mogelijke optredende negatieve invloeden beperkt of ongedaan gemaakt kunnen worden. Het waterschap heeft een aantal principes gedestilleerd, die van belang zijn als vertrekpunt van het overleg tussen initiatiefnemer en waterbeheerder. Het plangebied valt onder het beheer van waterschap Aa en Maas.

## <span id="page-41-2"></span>**4.8.2 Principes waterschap Aa en Maas**

Het waterschap Aa en Maas hanteert navolgende principes:

- gescheiden houden van vuil water en schoon hemelwater;
- doorlopen van de afwegingsstappen: 'hergebruik-infiltratie-buffering-afvoer';
- hydrologisch neutraal bouwen;
- water als kans;
- meervoudig ruimtegebruik;
- voorkomen van vervuiling;
- wateroverlastvrij bestemmen;
- <span id="page-41-3"></span>- waterschapsbelangen.

## **4.8.3 Beleidskader**

#### *4.8.3.1 Waterbeheerplan 2022-2027*

Met het Waterbeheerprogramma 2022-2027 start Waterschap De Dommel met de watertransitie met als doel een toekomstbestendige waterhuishouding in 2050. Dit betekent een waterhuishouding die in een goede waterkwaliteit voorziet. En een waterhuishouding die robuust, wendbaar en in balans is met de omgeving. Zowel in het bebouwde als het landelijke gebied en van de beekdalen tot en met de hoge zandruggen. Het grond- en oppervlaktewatersysteem kan de grotere weersextremen opvangen door maximaal gebruik te maken van de dempende sponswerking van de bodem/ondergrond en de natuurlijke hoogteverschillen voor het vasthouden van water. Hierbij ligt in tegenstelling tot eerder beleid met name de nadruk op de volgende focuspunten:

- van beekdalgericht naar gebiedsgericht: de aandacht gaat naast het beekdal ook uit naar de flanken, de hoge zandruggen en bebouwd gebied;
- van sectoraal naar integraal; samen met overheden en gebiedspartners worden keuzes gemaakt over meerdere opgaven in een gebied;
- van water afvoeren naar elke druppel telt; maximaal water conserveren, minder grondwater gebruiken en slimmer sturen.

## *4.8.3.2 Beleidsregel Hydrologische uitgangspunten bij de Keurregels voor afvoeren van hemelwater, Brabantse waterschappen*

De drie Brabantse waterschappen, Aa en Maas, De Dommel en Brabantse Delta hanteren dezelfde (beleids)uitgangspunten voor het beoordelen van plannen waarbij het verhard oppervlak toeneemt. Deze (beleids)uitgangspunten zijn geformuleerd in de 'Beleidsregel Hydrologische uitgangspunten bij de Keurregels voor afvoeren van hemelwater, Brabantse waterschappen'.

Bij een toename en afkoppelen van het verhard oppervlak geldt het uitgangspunt dat plannen zoveel mogelijk hydrologisch neutraal worden uitgevoerd. De waterschappen maken bij het beoordelen van plannen met een toegenomen verhard oppervlak onderscheid tussen grote en kleine plannen. Hoewel er relatief veel kleine plannen zijn veroorzaken deze op deelstroomgebiedsniveau nauwelijks een toename van de maatgevende afvoer. Het waterschap maakt grofweg onderscheid in projecten met een toename van verhard oppervlak van maximaal 500 m², toename van een verhard oppervlak tussen de 500 m² en 10.000 m² en projecten met een toename van het verhard oppervlak van meer dan 10.000 m².

Ter plaatse wordt 3.566 m² aan bedrijfsgebouwen gesaneerd. Daar staat tegenover dat er vier Ruimte voor Ruimte kavels worden ontwikkeld. Voor deze woningen wordt een verhard oppervlak van circa 1.600 m² verwacht. Binnen het plangebied neemt de oppervlakte aan bebouwing af en overtollige erfverharding wordt gesaneerd. Op basis van de 'Algemene regels Keur 2015' geldt voor een dergelijke ontwikkeling een vrijstelling van het verbod voor het afvoeren van hemelwater via toename verhard oppervlak of door afkoppelen van verhard oppervlak, naar een oppervlaktewaterlichaam.

## <span id="page-42-0"></span>**4.8.4 Keur**

Voor waterhuishoudkundige ingrepen ter plaatse van het plangebied is de 'Keur 2015' van toepassing. De Keur is een waterschapsverordening die gebods- en verbodsbepalingen bevat met betrekking tot ingrepen die consequenties hebben voor de waterhuishouding en het waterbeheer. Op grond van de Keur is het onder andere verboden om handelingen te verrichten waardoor het onderhoud, aanvoer, afvoer en/of berging van water kan worden belemmerd, zonder een ontheffing van het waterschap. Het plangebied is op de kaart behorende bij de 'Keur 2015' niet aangewezen als gelegen in een beschermd gebied of een attentiegebied. Ten zuiden van het plangebied is een primaire waterloop aanwezig. Voor deze watergang wordt een beschermingszone van 5 meter opgenomen. Navolgende figuur geeft een uitsnede van de Keur waarop het plangebied is aangeduid.

<span id="page-43-0"></span>Figuur 24: Uitsnede Keurkaart

## **4.8.5 Waterparagraaf**

Binnen het plangebied vindt een afname van verharding plaats. De bodem bestaat uit eerdgronden; voedselrijk en vochtig tot droog. De GHG bedraagt circa binnen het erf 100-140 cm-mv. Navolgende figuur geeft een kaart met de GHG ter plaatse van het plangebied.

Figuur 25: GHG ter plaatse van het plangebied (aangeduid met een cirkel)

## <span id="page-44-0"></span>**4.8.6 Hemelwaterberging na herontwikkeling**

De gemeente Someren vereist dat hemelwater op eigen terrein wordt geïnfiltreerd ter voorkoming van wateroverlast door toevoeging van de beoogde verharding binnen het plangebied. In de nieuwe situatie zal de infiltratie van het regenwater dat valt op daken van de woningen en bijgebouwen worden bewerkstelligd door het schone hemelwater via dakgoten en regenpijpen af te voeren naar een ondergronds infiltratie transportriool. Vanuit dit transportriool zal het water in eerste instantie zoveel mogelijk infiltreren in de ondergrond. Op het moment dat de capaciteit van het transportriool volledig is benut, voert deze het water af naar een infiltratievoorziening. Deze voorziening wordt zodanig gedimensioneerd dat er een voldoende dynamische berging bij een extreme regenval. In het grootste deel van het jaar zal het water echter via infiltratiebuizen in de bodem infiltreren. Voor toevoeging van elk van de woningen met bijbehorende bouwwerken en verharding wordt een omvang aan verharding verwacht van circa 400 m². Derhalve dient op het plangebied per perceel zorg gedragen te worden voor een waterberging met een omvang van circa 24 m³. binnen het plangebied is hiervoor voldoende ruimte.

Bij het aanleggen van de infiltratievoorzieningen dient rekening te worden gehouden met de GHG. Voorbeelden van een toe te passen hemelwatervoorziening zijn het gebruik van een infiltratieveld een wadi of infiltratiekrat. Voorbeelden van deze manieren van infiltreren zijn weergeven in navolgende figuren.

Figuur 26: Voorbeelden van infiltratiemogelijkheden die kunnen worden toegepast

In het uiteindelijke bouwplan zal de hemelwaterinfiltratie nader worden uitgewerkt met in acht name van deze paragraaf.

#### <span id="page-44-1"></span>**4.8.7 Kwaliteit van te lozen en infiltreren hemelwater**

Enkel schoon regenwater mag worden geïnfiltreerd. Om de kwaliteit van het hemelwater te garanderen, dienen onderdelen welke met regenwater in aanraking kunnen komen, te worden vervaardigd of te bestaan uit niet-uitloogbare bouwmaterialen zoals kunststoffen of gecoat staal of aluminium (in plaats van zink, lood of asfalt et cetera). Door het gebruik van niet-uitlogende materialen komen geen verhoogde concentraties verontreinigende stoffen (DuBo-maatregelen) voor in het te infiltreren water. Infiltratie van afgekoppelde verhardingen zoals opritten, parkeerplaatsen en terrassen mag niet verontreinigd zijn met chemische bestrijdingsmiddelen, olie, agressieve reinigingsmiddelen of andere verontreinigende stoffen.

# <span id="page-45-0"></span>**4.9 Archeologie**

## <span id="page-45-1"></span>**4.9.1 Archeologie**

Met de Erfgoedwet beschermt de overheid het cultureel erfgoed in Nederland. Deze wet handelt over het aanwijzen van te beschermen cultureel erfgoed: roerend (cultuurgoederen en verzamelingen) en onroerend (monumenten en archeologie). De Erfgoedwet kent nieuwe bepalingen voor gemeenten. Zo kunnen gemeenten een gemeentelijke erfgoedverordening vaststellen en dienen gemeenten een erfgoedregister bij te houden. Ook dient het college van burgemeester en wethouders het voornemen om cultuurgoederen en verzamelingen te vervreemden bekendmaken.

## <span id="page-45-2"></span>**4.9.2 Nota Archeologiebeleid Someren**

De gemeente Someren heeft een eigen gemeentelijk archeologiebeleid geformuleerd in de 'Nota Archeologiebeleid gemeente Someren'. In deze nota zijn enerzijds de gemeentelijke ambities en opgaven op het gebied van de economische ontwikkeling, ruimtelijke inrichting, infrastructuur en dergelijke, en anderzijds het behoud en beheer van het gemeentelijk bodemarchief toegelicht en uitgewerkt. Onderdeel van de 'Nota Archeologiebeleid gemeente Someren' is de 'Archeologiekaart van Someren'. Hierna is een uitsnede van de beleidskaart weergegeven waarop het plangebied indicatief is aangeduid met een rode cirkel.

Figuur 27: Aanduiding plangebied op de Archeologische beleidskaart

Het plangebied is op de Archeologiekaart van Someren grotendeels aangeduid als 'categorie 4'. De gebieden die vallen binnen categorie 4 zijn gebieden met een hoge archeologische verwachting. De

vrijstellingsdrempel is bij de categorie hoge verwachting een bodemingreep met een oppervlakte van 250 m² en/of een diepte van 0,4 m.

Binnen het plangebied zijn momenteel varkenstallen en een loods aanwezig. De kavels worden gedeeltelijk gerealiseerd ter plaatse van de bestaande bebouwing. Voordat deze bebouwing gerealiseerd is waren er stallen ten westen hiervan aanwezig. Deze zijn later gesloopt en ter plaatse zijn nieuwe bedrijfsgebouwen opgericht. Op navolgende figuur is dit inzichtelijk gemaakt. Het is derhalve aannemelijk dat de bodem binnen het plangebied reeds verstoord is. De vigerende dubbelbestemming 'Waarde – Archeologie 4' blijft gehandhaafd.

Figuur 28: Uitsnede topotijdreis 1997 (plangebied indicatief aangeduid met een rode cirkel)

Omdat de aanwezigheid van archeologische resten echter nooit helemaal uitgesloten kunnen worden op basis van het uitgevoerde onderzoek, geldt er nog altijd een meldingsplicht (Erfgoedwet 2016, artikel 5.10 en 5.11). Mochten er tijdens toekomstige grondwerkzaamheden toch onverwacht archeologische vondsten en structuren worden aangetroffen, dan dient men dit zo spoedig mogelijk bij de Rijksdienst voor Cultureel Erfgoed en de gemeente Someren te melden.

# <span id="page-46-0"></span>**4.10 Cultuurhistorie**

Conform de cultuurhistorische waardenkaart is het plangebied aangeduid als een gebied met 'provinciaal cultuurhistorisch belang' (Regio Peelrand). De Peelrand bestaat uit een ring van middeleeuwse dorpen op enige afstand van het voormalige veengebied van De Peel. Deze oude dorpen worden gekenmerkt door akkercomplexen, schaarse groenlanden en voormalige heidevelden. De heidevelden zijn in de negentiende en twintigste eeuw ontgonnen en grotendeels omgezet in landbouwgrond, waardoor er een waardevol mozaïek is ontstaan van oude en jonge ontginningen. Enkele kastelen, diverse kloosters en de Peel-Raamstelling verlenen het gebied extra cultuurhistorische betekenis. Het oud zandlandschap bij Stiphout is van provinciaal belang. Dragende structuren in de regio zijn de onder andere de oude zandontginningen met akkercomplexen, beemden, broekgebieden, de jonge heideontginningen, de Zuid-Willemsvaart en het dal van de Aa.

De Steegstraat is gedeeltelijk aangemerkt als lijn van redelijk hoge waarde. Middels de beoogde ontwikkeling wordt de waarde van dit lint niet aangetast. Het plangebied is niet aangeduid of te beschouwen als waardevol open gebied dan wel te behouden doorzicht. Binnen het plangebied is geen cultuurhistorisch waardevolle bebouwing aanwezig. De beoogde herontwikkeling heeft geen gevolgen voor cultuurhistorische waarden op het plangebied of de omgeving.

# <span id="page-47-0"></span>**4.11 Mer-beoordeling**

Op 1 april 2011 is het Besluit milieueffectrapportage in werking getreden. Een belangrijke wijziging die daarin is aangebracht, is dat voor de vraag of een m.e.r.-beoordelingsprocedure moet worden doorlopen, een toetsing aan de drempelwaarden in de D-lijst niet toereikend is. Indien een activiteit een omvang heeft die onder de grenswaarden ligt, dient op grond van de selectiecriteria in de EEGrichtlijn milieu-effectbeoordeling te worden vastgesteld of belangrijke nadelige gevolgen van de activiteit voor het milieu kunnen worden uitgesloten. Wanneer dat het geval is, is de activiteit niet m.e.r.-(beoordelings)plichtig. In het kader van de wijziging van het Besluit m.e.r. is een handreiking opgesteld over de vraag hoe moet worden vastgesteld of een activiteit met een omvang onder de drempelwaarde toch belangrijke nadelige gevolgen voor het milieu kan hebben. In de handreiking is opgenomen dat voor elk besluit of plan dat betrekking heeft op activiteit(en) die voorkomen op de Dlijst en die een omvang heeft die beneden de drempelwaarden ligt een toets moet worden uitgevoerd of belangrijke nadelige milieugevolgen kunnen worden uitgesloten. Voor deze toets wordt de term vormvrije m.e.r.-beoordeling gebruikt. De toetsing in het kader van de vormvrije m.e.r.-beoordeling dient te geschieden aan de hand van de selectiecriteria in bijlage III van de EEG-richtlijn milieueffectbeoordeling.

De milieueffectrapportage is een procedure met als hoofddoel om het milieubelang volwaardig te laten meewegen bij de voorbereiding en vaststelling van plannen en besluiten. Dit bestemmingsplan ziet toe op herbestemming van de bedrijfswoning en resterende bedrijfsbebouwing van een voormalig agrarische bedrijf. De Afdeling Bestuursrechtspraak van de Raad van State heeft (ABRS 12 juni 2019, no. 201807060/1/R1) overwogen dat het antwoord op de vraag of sprake is van een wijziging van een stedelijk ontwikkelingsproject in de zin van het Besluit milieueffectrapportage, afhangt van de concrete omstandigheden van het geval, waarbij onder meer aspecten als de aard en de omvang van de voorziene wijziging van de stedelijke ontwikkeling een rol spelen. Daarbij is in deze uitspraak de navolgende rechtsoverweging opgenomen:

*"hetgeen in het plan is voorzien, gelet op de aard en de omvang, niet kan worden aangemerkt als een stedelijk ontwikkelingsproject. Weliswaar verandert het gebruik van het perceel door onder andere de realisatie van twee eengezinswoningen, maar dat betekent niet dat hetgeen waarin het plan voorziet moet worden aangemerkt als een stedelijk ontwikkelingsproject als bedoeld in kolom 1, categorie 11.2 van onderdeel D van de bijlage van het Besluit milieueffectrapportage. Daarbij is van belang dat het ruimtebeslag van de voorziene bebouwing beperkt is en dat de voorziene ontwikkeling gepaard gaat met een beperkte bebouwing op het perceel."*

De Afdeling heeft uiteindelijk geoordeeld wanneer dat de voorziene ontwikkeling geen stedelijk ontwikkelingsproject vormt, geen reguliere of vormvrije m.e.r.-beoordeling hoeft te worden uitgevoerd. De beoogde herbestemming van het plangebied valt wegens aard en omvang van het project niet aan te merken als een stedelijke ontwikkeling waarop de drempelwaarden genoemd in de D-lijst. Omdat de beoogde ontwikkeling geen stedelijke ontwikkeling is, als bedoeld in het Besluit milieueffectrapportage, is het uitvoeren van een m.e.r.-beoordeling niet noodzakelijk.

# <span id="page-49-0"></span>**5 JURIDISCHE PLANBESCHRIJVING**

# <span id="page-49-1"></span>**5.1 Inleiding**

Een bestemmingsplan is een planologische regeling die zowel de burger als de overheid rechtstreeks bindt. De regels en verbeelding dienen als één geheel te worden beschouwd en kunnen niet los van elkaar worden gezien. De toelichting op de regels en verbeelding is niet juridisch bindend, maar biedt wel inzicht in de belangenafweging die tot de aanwijzing van bestemmingen heeft geleid. Bovendien draagt de toelichting bij aan de planinterpretatie.

# <span id="page-49-2"></span>**5.2 Algemene toelichting verbeelding**

De verbeelding heeft een belangrijke rol bij het bepalen van de gebruiks- en bebouwingsmogelijkheden in het plangebied. Daartoe zijn op de verbeelding onder meer bestemmingsvlakken, gebiedsaanduidingen en functieaanduidingen opgenomen.

# <span id="page-49-3"></span>**5.3 Algemene toelichting regels**

De opbouw van de regels is gelijk aan Standaard Vergelijkbare Bestemmingsplannen 2012. De opbouw is als volgt:

- Betekenisafspraken (Hoofdstuk 1 Inleidende bepalingen);
- Gebruiks- en bouwregels per bestemming (Hoofdstuk 2 Bestemmingen);
- Algemene regels (Hoofdstuk 3 Aanvullende regels);
- Overige regels (Hoofdstuk 4 Overgangs- en slotregels).

Een bestemmingsartikel (Hoofdstuk 2 Bestemmingsregels) wordt uit de volgende leden in deze volgorde opgebouwd:

- Bestemmingsomschrijving;
- Nadere detaillering van de bestemming
- Bouwregels;
- Afwijken van de bouwregels
- Specifieke gebruiksregels;
- Afwijken van de gebruiksregels;
- Omgevingsvergunning voor het aanleggen.

De specifieke afwijkingsbevoegdheden en wijzigingsbevoegdheden zijn zoveel mogelijk per bestemming opgenomen. Hierdoor wordt direct per bestemming inzicht geboden in de eventuele afwijkingsmogelijkheden en de toegankelijkheid van het bestemmingsplan bevorderd.

# <span id="page-50-0"></span>**5.4 Toelichting bestemmingen**

## <span id="page-50-1"></span>**5.4.1 Agrarisch**

De voor 'Agrarisch' aangewezen gronden zijn bestemd voor agrarische doeleinden. Op deze gronden mogen geen gebouwen worden opgericht.

# <span id="page-50-2"></span>**5.4.2 Verkeer**

De voor 'Verkeer' aangewezen gronden zijn bestemd voor verharde wegen, wegverkeer, straatmeubilair, ontsluitingen, groenvoorzieningen, waaronder bermen en beplanting, water en waterhuishoudkundige voorzieningen, infiltratievoorzieningen en voorzieningen voor riolering.

# <span id="page-50-3"></span>**5.4.3 Wonen**

De voor 'Wonen' aangewezen gronden zijn bestemd voor woondoeleinden, een aan-huis-verbonden beroep als ondergeschikte functie bij deze woondoeleinden, parkeren, tuin en erf bij deze woning en voor water en waterhuishoudkundige voorzieningen. Ter plaatse van de aanduiding 'specifieke vorm van wonen – ruimte voor ruimte' wordt een Ruimte voor Ruimte woning toegestaan met een inhoud van maximaal 900 m³. De overige woning is een voormalige bedrijfswoning die wordt her bestemd tot reguliere burgerwoning.

# <span id="page-50-4"></span>**5.4.4 Waarde – Archeologie 4**

De voor 'Waarde - Archeologie 4' aangewezen gronden zijn, behalve voor de andere daar voorkomende bestemming, mede bestemd voor het behoud en de bescherming van de archeologische waarden van de gronden.

# <span id="page-51-0"></span>**6 FINANCIËLE EN MAATSCHAPPELIJKE UITVOERBAARHEID**

# <span id="page-51-1"></span>**6.1 Economische uitvoerbaarheid en Grexwet**

Op 1 juli 2008 is de Wet ruimtelijke ordening in werking getreden. In deze wet is bepaald dat een gemeente bij het vaststellen van een planologische maatregel, die mogelijkheden biedt voor de bouw van één of meer hoofdgebouwen, verplicht is maatregelen te nemen die verzekeren dat de kosten die gepaard gaan met de ontwikkeling van de locatie worden verhaald op de initiatiefnemer van het plan. De beoogde ontwikkeling heeft geen betrekking op de toevoeging van één hoofdgebouw, waarmee de Grexwet niet van toepassing is. Met herbestemming van het plangebied wordt een voormalige agrarische bedrijfslocatie herbestemd naar een passende andere herbestemming. Dit is noodzakelijk voor een toekomst bestendig gebruik van de bestemming. Het plan is economisch uitvoerbaar voor de initiatiefnemer.

# <span id="page-51-2"></span>**6.2 Maatschappelijke uitvoerbaarheid**

Het plan wordt door de initiatiefnemer toegelicht aan de omgeving. Dit bestemmingsplan wordt conform de wettelijke vereisten kenbaar worden gemaakt. Naar aanleiding van zienswijzen op het bestemmingsplan vindt een heroverweging op deze onderdelen plaats en kan besloten worden het bestemmingsplan op een aantal punten te wijzigen.

# <span id="page-51-3"></span>**6.3 Wettelijk vooroverleg**

Volgens artikel 3.1.1 Bro pleegt het bestuursorgaan dat belast is met de voorbereiding van een ruimtelijke ontwikkeling daarover overleg met de besturen van betrokken gemeenten en waterschappen, en diensten van provincie en Rijk, die betrokken zijn met de zorg voor de ruimtelijke ordening of belast zijn met de behartiging van belangen welke in het plan in het geding zijn.

De provincie Noord-Brabant en waterschap Aa en Maas zijn in het kader van deze procedure betrokken in het vooroverleg.

# <span id="page-51-4"></span>**6.4 Zienswijzen**

Het ontwerpbestemmingsplan heeft vanaf 25 maart 2022 gedurende zes weken ter inzage gelegen. Tijdens deze termijn zijn drie zienswijzen ingediend. Twee van de zienswijzen hebben geleid tot een wijziging van dit bestemmingplan. Een samenvatting van de zienswijzen en een beantwoording hiervan is opgenomen in het zienswijzenverslag.