TOELICHTING

1€ PARTIËLE HERZIENING BESTEMMINGSPLAN KERN EEMNES

status: vastgesteld 15 februari 2016 datum: NL.IMR0.0317.KernEemneshz1-Va01 IDN: werknr.: 016-KE-02

gemeente Eemnes

### Inhoudsopgave

| 1.1<br>1.2<br>1.3<br>1.4  | Hoofdstuk 1<br>Aanleiding en doel<br>Relatie bestemmingsplan – partiële herziening<br>Ligging en begrenzing plangebied<br>Opzet van de partiële herziening | 5<br>5<br>6<br>6 |  |  |
|---------------------------|------------------------------------------------------------------------------------------------------------------------------------------------------------|------------------|--|--|
|                           | Hoofdstuk 2<br>Beschrijving herzieningen                                                                                                                   | 7                |  |  |
| 2.1<br>2.2                | Algemeen<br>Hasselaarlaan 58a                                                                                                                              | 7<br>7           |  |  |
| 2.3                       | Molenweq 4                                                                                                                                                 | 8                |  |  |
| 2.4                       | Zegge 1 - 29 en Zilverschoon 1 - 39                                                                                                                        | 8                |  |  |
| 2.5                       | Laarderweg 74, Wakkerendijk 23 en Wakkerendijk 30                                                                                                          | 9                |  |  |
| 2.7                       | Stroken restgroen                                                                                                                                          | 9                |  |  |
| 2.8                       | Herziening planregels                                                                                                                                      | 9                |  |  |
| Hoofdstuk 3<br>3.1<br>3.2 | Haalbaarheid van het plan<br>Milieu- en omgevingsaspecten<br>Molenweq 4                                                                                    | 1 1<br>13<br>14  |  |  |
| Hoofdstuk 4               | Juridische toelichting                                                                                                                                     | 1 5              |  |  |
| 4.1                       | Algemeen                                                                                                                                                   | 1 5              |  |  |
| 4.2                       | Partiële herziening                                                                                                                                        |                  |  |  |
|                           | Hoofdstuk 5<br>Uitvoerbaarheid                                                                                                                             | 17               |  |  |
| 5.1                       | Economische uitvoerbaarheid                                                                                                                                | 17               |  |  |
| 5.2                       | Maatschappelijke uitvoerbaarheid                                                                                                                           | 17               |  |  |
| 20<br>Bijlagen            |                                                                                                                                                            |                  |  |  |

gemeente Eemnes

#### Hoofdstuk 1 Inleiding

#### 1.1 Aanleiding en doel

Op 24 juni 2013 is het bestemmingsplan 'Kern Eemnes' vastgesteld. De Raad van State heeft op 9 april 2014 uitspraak gedaan in een tweetal beroepszaken tegen dit vastgestelde plan. Beide beroepen zijn bij deze uitspraak ongegrond verklaard. Hiermee is het bestemmingsplan Kern Eemnes geheel in werking getreden.

lnmiddels is gebleken dat het bestemmingsplan op een aantal ondergeschikte punten aanpassing behoeft, hetzij om redenen van technische aard, hetzij om redenen van gewijzigde situaties. Dit betekent dat zowel op perceelsniveau (voor een vijftiental locaties) als in algemene zin in de regels een aantal herzieningen dienen te worden doorgevoerd. Onderhavige partiële herziening behelst deze technische aanpassingen van het bestemmingsplan

#### 1.2 Relatie bestemmingsplan – partiële herziening

Deze 1e partiële herziening is een aanvulling op het vigerende bestemmingsplan 'Kern Eemnes' en vervangt dit voor een klein deel. Voor het overgrote deel blijft dit plan echter in stand. Om na te gaan welke regeling geldt, zal de herziening steeds in samenhang met het oorspronkelijke plan ('moederplan') moeten worden gelezen. Omdat het een partiële herziening van een recent vastgesteld bestemmingsplan betreft, dient de partiële herziening opgesteld te worden conform de vereisten voor digitale beschikbaarheid (RO-standaarden 2012). Deze partiële herziening heeft voor wat de verbeelding betreft uitsluitend betrekking op de percelen waar een wijziging wordt doorqevoerd. Voor het overige deel blijft de verbeelding van het moederplan volledig intact.

De planregels zijn op enkele punten aangevuld en aangepast. Voor de overige, niet in deze herziening genoemde regels geldt dat de planregels van het moederplan intact blijven.

De toelichting is beknopt. Het beleid van de hoqere overheden, is grotendeels nog steeds van toepassing (zij het dat de Nota Ruimte inmiddels is opgevolgd door de Structuurvisie Infrastructuur en Ruimte, zonder inhoudelijke gevolgen voor dit bestemmingsplan). Dit geldt eveneens voor het gemeentelijk beleid. In hoofdstuk 2 wordt daarom alleen ingegaan op het vigerende bestemmingsplan 'Kern Eemnes' en op de nieuwe situatie. Ook de in het kader van het bestemmingsplan uitgevoerde (milieu-)onderzoeken kunnen nog steeds als basis voor deze partiële herziening worden gebruikt. Uiteraard worden de aanpassingen wel verantwoord en getoetst op haalbaarheid (hoofdstuk 3).

#### Hoofdstuk 2 Beschrijving herzieningen

#### 2.1 Algemeen

Ten opzichte van het vigerende bestemmingsplan 'Kern Eemnes' worden middels deze partiële herziening een aantal wijzigingen doorgevoerd. Een deel daarvan heeft betrekking op het volledige plangebied, andere wijzigingen betreffen de perceelsgerichte aanpassingen. In dit hoofdstuk worden de herzieningen ten opzichte van het vigerende bestemmingsplan stuk voor stuk kort behandeld.

#### 2.2 Hasselaarlaan 58a

Op het perceel Hasselaarlaan 58a rust in het vigerende bestemmingsplan de bestemming 'Maatschappelijk'. Deze bestemming is aan het perceel gegeven gezien het feit dat hier een huisartsenpraktijk gevestigd is.

Figuur 2.1: uitsnede vigerend bestemmingsplan t.p.v. Hasselaarlaan 58a

ln het vorige bestemmingsplan had de huisartsenpraktijk de bestemming 'wonen en maatschappelijk'. Gezien het feit dat de eigenaar daarmee is beperkt in zijn geldende rechten en de huidige bestemming afwijkt van de feitelijke situatie, wordt middels onderhavige herziening de oorspronkelijke bestemming terug gebracht. Dit houdt in dat het perceel wordt bestemd tot 'Wonen', met de specifieke aanduiding 'maatschappelijk'.

#### 2.5 Laarderweg 74, Wakkerendijk 23 en Wakkerendijk 30

In de reqels van het bestemmingsplan 'Kern Eemnes' is binnen de bestemming 'Horeca' de bepaling opgenomen dat terrassen zijn toegestaan, uitsluitend ten behoeve van daghoreca en met een oppervlakte van ten hoogste 100 m². Het restaurant van Laarderweg 74 heeft echter aan de voorzijde van het pand een terras van circa 200 m² en ook het restaurant en café aan de Wakkerendijk 30 respectievelijk 23 hebben een terras aan de voorzijde van hun pand (beide kleiner dan 100 m²). De eerder genoemde bepaling uit 'Kern Eemnes' is niet passend voor deze situaties en komt dan ook als gevolg van deze herziening te vervallen. In plaats daarvan worden de genoemde terrassen specifiek aangeduid op de verbeelding en daarmee van een passende regeling voorzien.

#### 2.6 Stroken restgroen

In 2014 zijn binnen de kern Eemnes diverse stroken restgroen verkocht aan particulieren. Op deze stroken rust op grond van het bestemmingsplan 'Kern Eemnes' nog de bestemming 'Groen' of 'Verkeer – Verblijfsgebied'. Middels onderhavige partiële herziening wordt de bestemming van al deze stroken omgezet in de bestemming 'Tuin' danwel 'Wonen'.

Het gaat daarbij om stroken grond direct grenzend aan en behorend bij de volgende percelen:

- I Reijerserf 34, 36 en 38
- . Willemserf 10
- l Fazantenhof 55
- l Raadhuislaan 51
- l Klaproos 12 t/m 20
- . Melkpad 67
- l Rietgors 12

#### 2.7 Herziening planregels

Buiten de eerdergenoemde perceelsgerichte herzieningen, welke soms ook een doorwerking in de regels van deze herziening hebben, worden tevens een aantal algemene regels – voor het gehele plangebied – herzien. Daarvoor is over het volledige plangebied de gebiedsaanduiding 'overige zone – herziening planregels' opgenomen. De volgende – veelal technische - wijzigingen worden middels deze herziening doorgevoerd:

- . De begripsbepaling voor 'bed and breakfast' wordt dusdaniq aangepast dat niet langer het aantal bedden een limitering vormt, maar dat wordt aangesloten bij de bedrijf-aan-huis regeling (met een maximering van 25% van het vloeroppervlak van het hoofdgebouw met een maximum van 40 m²).
- " Bij de begripsbepaling voor 'beroep- en bedrijfsuitoefening aan huis' wordt toegevoegd dat het hierbij dient te gaan om uitoefening door de feitelijke bewoners van het pand.
- . Er worden begripsbepalingen toegevoegd voor 'boeiboord', 'druiplijn', 'goot' (met

- 
- 
- 
- 
- 
- 
- 
- 

#### Haalbaarheid van het plan Hoofdstuk 3

#### 3.1 Milieu- en omgevingsaspecten

Gezien de beperkte reikwijdte van de partiële herziening, zijn uitgebreide milieuonderzoeken veelal niet noodzakelijk. Veel van de te herziene punten zijn 'technisch' van aard en hebben geen directe gevolgen voor de diverse milieu- en omgevingsaspecten. Voor de omzetting van het perceel Molenweg 4 naar een woonbestemming dienen wel de nodige onderzoeken te worden uitgevoerd. Onderstaand wordt een en ander beknopt toegelicht.

#### Geluid

Middels onderhavige herziening worden, behoudens op het perceel Molenweg 4, geen gevoelige bestemmingen op grond van de Wet geluidhinder toegevoegd en/of geluidhinder veroorzakende ontwikkelingen c.q. instellingen mogelijk gemaakt, welke tot een verslechtering van de leefomgeving kunnen leiden. Het aspect geluid staat het vaststellen van onderhavige partiële herziening derhalve niet in de weg. Voor het perceel Molenweg 4 wordt dit nader gemotiveerd in paragraaf 3.2.

#### Luchtkwaliteit

Op grond van de wiizigingen die middels onderhavige partiële herziening worden doorgevoerd is er geen sprake van een extra verkeersaantrekkende werking. Er is daardoor geen sprake van een verslechtering van de luchtkwaliteit danwel overschrijdingen van de luchtkwaliteitsnormen.

#### Bedrijven en milieuzonering

Binnen onderhavige partiële herziening worden geen milieubelastende bedrijfsmatige ontwikkelingen mogelijk gemaakt. Uitsluitend op het perceel Molenweg 4 wordt een gevoelige bestemming toegevoegd. Het aspect Bedrijven en milieuzonering is voor het overgrote deel van deze partiële herziening derhalve niet relevant. De situatie rond Molenweg 4 zal nader worden beschouwd in paragraaf 3.2.

#### Externe Veiligheid

Binnen onderhavige partiële herziening worden geen gevoelige ontwikkelingen mogelijk gemaakt in het invloedsgebied van inrichtingen met en/of transportroutes voor gevaarlijke stoffen. Het aspect externe veiligheid is derhalve niet relevant voor deze partiële herziening.

#### Ecologie

Middels onderhavige partiële herziening worden in beginsel geen ontwikkelingen mogelijk gemaakt die direct van invloed kunnen zijn op beschermde natuurgebieden en/of beschermde soorten. Het aspect ecologie staat het vaststellen van onderhavige partiële herziening derhalve niet in de weg. Voor het perceel Molenweg 4 wordt dit nader gemotiveerd in paragraaf 3.2.

#### Water

Onderhavige partiële herziening maakt geen ontwikkelingen mogelijk die een negatieve invloed hebben op de waterhuishouding. De realisatie van een nieuwe woning op het perceel Molenweg 4 zorgt voor een beperkte toename van het verhard oppervlak, maar omdat deze toename kleiner is dan 1.000 m2 behoeft gaan wateradvies te worden ingewonnen bij het Waterschap Vallei & Eem. De waterbelangen worden op basis van het moederplan 'Kern Eemnes' reeds voldoende in acht genomen. Er bestaan vanuit dit oogpunt geen belemmeringen voor deze partiële herziening.

#### Archeologie

Over de diverse locaties binnen het plangebied liggen, op grond van de gemeentelijke archeologische beleidskaart, dubbelbestemmingen 'Waarde – archeologie hoge verwachting' en 'Waarde – archeologie middelhoge verwachting'. Deze dienen ter bescherming van de mogelijk in het gebied aanwezige archeologische waarden, welke daarmee in beginsel voldoende beschermd worden geacht. Voor de locatie Molenweg 4 geldt dat sprake is van een dubbelbestemming 'Waarde – archeologie middelhoge verwachting'. Gezien het feit dat de extra bouwmogelijkheden die hier worden toegevoegd niet meer dan 500 m² beslaan, is op grond van deze dubbelbestemming geen archeologisch onderzoek noodzakelijk.

#### Bodem

Onderhavige partiële herziening heeft, behoudens het perceel Molenweg 4, geen betrekking op nieuwe verblijfsgebouwen en is vanuit dat oogpunt niet relevant voor wat betreft het aspect bodem. Met betrekking tot de uitvoering van eventuele werkzaamheden is het echter wel van belang inzicht te hebben in de bodemkwaliteit ter plaatse. Het aspect bodem staat het vaststellen van onderhavige partiële herziening echter gezien bovenstaande niet in de weq. Ten aanzien van het perceel Molenweg 4 wordt dit nader onderbouwd in paragraaf 3.2.

#### Perceelsgewijze nadere toelichting

Ten aanzien van het perceel Molenweg 4 volgt in de volgende paragraaf een beknopte nadere toelichting ten aanzien van de aspecten geluid, bedrijven en milieuzonering, ecologie en bodem.

#### 3.2 Molenweg 4

#### Geluid

Op grond van de Wet geluidhinder (Wgh) heeft in beginsel elke weg van rechtswege een zone waarbinnen de normstelling van de Wet geluidhinder van toepassing is. Uitgezonderd hiervan zijn echter onder meer woonerven en wegen met een maximum snelheid van 30 km/uur.

De wegen rond de locatie Molenweg 4 zijn alle ingericht als woonstraten met een 30 km/uur-regime. Toetsing aan de normstelling behoeft derhalve niet plaats te vinden. Vanuit het oogpunt van een goede ruimtelijke ordening kan worden aangevoerd dat, gezien de vele woonbebouwing in de omgeving en de gehanteerde afstanden van de nieuwe woning tot de weg, aannemelijk gemaakt kan worden dat er sprake is van een aanvaardbaar geluidsniveau voor de nieuwe woning. Uit het oogpunt van een goede ruimtelijke ordening vormt het wegverkeerslawaai derhalve geen belemmering voor de beoogde ontwikkeling op het perceel Molenweg 4.

#### Bedrijven en milieuzonering

Milieuzonering betekent het aanbrengen van een voldoende ruimtelijke scheiding tussen milieubelastende bedrijven of inrichtingen enerzijds en milieugevoelige

functies als wonen anderzijds. De ruimtelijke scheiding bestaat doorgaans uit het aanhouden van een bepaalde afstand tussen milieubelastende en milieugevoelige functies. Die onderlinge afstand moet groter zijn naarmate de milieubelastende functie het milieu sterker belast. Milieuzonering heeft twee doelen:

- . het voorkomen of zoveel mogelijk beperken van hinder en gevaar bij woningen en andere gevoelige functies;
- .. het bieden van voldoende zekerheid aan bedrijven dat zij hun activiteiten duurzaam onder aanvaardbare voorwaarden kunnen uitoefenen.

In de brochure Bedriiven en milieuzonering (VNG. 2009) wordt een handreiking gegeven voor het verantwoord inpassen van bedrijfsactiviteiten in de omgeving. De handreiking geeft informatie over een aantal ruimtelijk relevante milieuaspecten van een scala van bedrijfsactiviteiten.

In deze handreiking worden bedrijven ingedeeld in verschillende categorieën, al naar gelang de mate van hinder en inpasbaarheid. Ook maakt de handreiking onderscheid in verschillende gebiedstypen zoals een rustige woonwijk, rustig buitengebied en gemengd gebied.

Aan de hand van de categorie-indeling kan bepaald worden of, en eventueel onder welke voorwaarden, een bedrijf inpasbaar is in de omgeving.

Het perceel Molenweg 4 is gelegen in de bebouwingskern van Eemnes, volgens de VNG-systematiek aan te merken als een gemengd gebied. In de nabijheid van het perceel is op het perceel Molenweg 10 een bedrijfsbestemming gelegen. Hier is partijhandel Beukeboom gevestigd, dat echter in de nabije toekomst mogelijk zal verhuizen naar het nieuwe bedrijventerrein in Eemnes. Voor het terrein is een visie opgesteld om ouderenwoningen te realiseren. Hiertoe is in het bestemmingsplan Kern Eemnes ook reeds een wijzigingsbevoegdheid opgenomen, om de bestemming om te kunnen zetten in 'Wonen'.

Voor zolang de bedrijfsbestemming hier echter nog is gelegen, geldt dat bedrijvigheid tot ten hoogste categorie B uit de bij het bestemmingsplan Kern Eemnes gevoegde Staat van Bedrijfsactiviteiten – functiemenging is toegestaan. Daarbij gaat het om activiteiten die in gemengd gebied kunnen worden uitgeoefend, echter met een zodanige milieubelasting voor hun omgeving dat zij bouwkundig afgescheiden van woningen en andere gevoelige functies dienen plaats te vinden. Voor de toelaatbaarheid van deze activiteiten gelden de volgende randvoorwaarden:

- l het gaat om kleinschalige, meest ambachtelijke bedrijvigheid;
- l productie en/of laad- en loswerkzaamheden vinden alleen in de dagperiode plaats;
- . de activiteiten (inclusief opslag) geschieden hoofdzakelijk inpandig.

De Staat van Bedrijfsactiviteiten bij functiemenging is afgeleid van de richtafstandenlijst uit bijlage 1 in de VNG-uitgave Bedrijven- en Milieuzonering. Naast de bovenstaande randvoorwaarden zijn bij de selectie van activiteiten, toegestaan binnen categorie B de volgende criteria gehanteerd:

- . categorie 1 voor het aspect gevaar;
- l maximaal categorie 2 voor de aspecten stof en geur;
- " maximaal categorie 3.1 voor het aspect geluid;

- l met een index voor verkeer van maximaal 1G (goederen) en 2P (personen).
Op grond van de VNG-brochure geldt daarbii voor de ten hoogste toegelaten categorie 3.1 een richtafstand van 30 meter (voor gemengd gebied).

Gezien de ligging van het perceel Molenweg 4 op circa 50 meter dan de bedrijfsbestemming van Molenweg 10, geldt derhalve dat er vanuit milieuzonering geen belemmering is voor de functiewijziging van het perceel Molenweg 4 naar 'Wonen'.

#### Ecologie

Voor het perceel Molenweg 4 is een quickscan flora en fauna uitgevoerd, teneinde te bepalen of er als gevolg van de functiewijziging een overtreding te verwachten is van de Flora- en faunawet. Tevens is vastgesteld of er meer soortgegevens nodig zijn door middel van inventarisatie en of er een uitgebreide studie noodzakelijk is naar de effecten van de ruimtelijke ingreep. Dit onderzoek is uitgevoerd door Tritium Advies ('Quicscan flora en fauna Molenweq 4 Eemnes'; d.d. 18 maart 2015; zie bijlage 1).

Op grond van de quickscan kan worden geconcludeerd dat het plangebied op relatief grote afstand van zowel Natura 2000-gebieden als EHS-gebieden is gelegen. Gezien de afstand, aard en de relatief beperkte omvang van de ingreep zal er geen negatief effect te verwachten zijn op de wezenlijke kenmerken en waarden van zowel de EHS als Natura 2000-gebieden.

Ten aanzien van soortenbescherming wordt geconcludeerd dat de in de quickscan omschreven werkwijzen (protocollen) met betrekking tot zowel de algemene zorgplicht als ten aanzien van voqels in acht genomen te worden genomen zodat een overtreding van de natuurwetgeving wordt voorkomen.

De werkzaamheden in relatie tot het planvoornemen zullen voor de overige soortgroepen geen overtreding van de natuurwetgeving tot gevolg hebben.

#### Bodem

Voor het perceel Molenweg 4 is in het kader van de beoogde functiewijziging en de nieuwbouw van een woning een historisch bodemonderzoek uitgevoerd conform NEN 5725 ('Historisch bodemonderzoek (vooronderzoek) Molenweq 4 te Eemnes'; Tritium Advies; d.d. 6 maart 2015; zie bijlage 2).

Op grond van het historisch onderzoek wordt de onderzoekslocatie als 'niet-verdacht' beschouwd. Er zijn geen aanwijzingen dat op de onderzoekslocatie en in de directe omgeving activiteiten hebben plaatsgevonden waardoor de bodem verontreinigd kan zijn geraakt.

Uit het vooronderzoek is niet gebleken dat op of nabij de locatie handelingen met asbest zijn uitgevoerd in een mate dat hierdoor een bodemverontreiniging met asbest zou kunnen zijn ontstaan. De locatie wordt derhalve als niet-verdacht beschouwd op de aanwezigheid van asbest in de bodem.

Het aspect bodem staat het vaststellen van onderhavige partiële herziening ook voor wat betreft het perceel Molenweg 4 derhalve niet in de weg.

#### Hoofdstuk 4 Juridische toelichting

#### 4.1 Algemeen

Op 1 juli 2008 is de nieuwe Wet ruimtelijke ordening (Wro) en het Besluit ruimtelijke ordening (Bro) in werking getreden. In artikel 1.2.5 van het Bro is onder meer bepaald dat bestemmingsplannen en partiële herzieningen daarvan digitaal beschikbaar gesteld dienen te worden. Vanaf 1 juli 2013 is daarbij toepassing van de Standaard Vergelijkbare Bestemmingsplannen 2012 (SVBP2012) verplicht. Bij het opstellen van deze standaard is overigens ook rekening gehouden met het Informatiemodel Ruimtelijke Ordening 2008 (IMRO2008), waarop het moederplan 'Kern Eemnes' is gebaseerd. Deze partiële herziening past binnen deze standaard.

#### 4.2 Partiële herziening

De digitale '1e partiële herzieningsplan Kern Eemnes' is de verzameling geometrisch bepaalde planobjecten dat is vervat in een GML-bestand (GML-bestand NL.IMRO.0317.KernEemneshz1-0n01) met bijbehorende regels. Dit bestemmingsplan is via elektronische weq uitwisselbaar en raadpleegbaar. Het geeft de bestemming en de bebouwingsmogelijkheden van de gronden aan. De digitale partiële herziening treedt gedeeltelijk in de plaats van het bestemmingsplan 'Kern Eemnes'.

### Regels

ln artikel 1 is een aantal begrippen opgenomen, zodat duidelijk wordt wat onder het plan, het moederplan en de partiële herziening en bijbehorende analoge verbeelding (plankaart) wordt verstaan.

In artikel 2 is de verhouding tussen de partiële herziening en het moederplan 'Kern Eemnes' vastgelegd. De regels behorende bij het bestemmingsplan zijn onverminderd van toepassing voor de onderhavige partiële herziening, tenzij in deze partiële herziening anders wordt bepaald.

ln artikel 3 zijn vervolgens - per bestemming - de wijzigingen opgenomen die op grond van deze partiële herziening worden doorgevoerd ten opzichte van het moederplan. Inhoudelijk zijn deze wijzigingen reeds toegelicht in hoofdstuk 2 van deze toelichting.

ln de regels van de herziening is voorts een aantal algemene regels opgenomen. Er is een eigen antidubbeltelbepaling (artikel 4) opgenomen en eigen overgangsrecht (artikel 5). Het opnemen van deze bepalingen is volgens het Besluit ruimtelijke ordening (Bro) voor elk plan verplicht, dus ook voor een partiële herziening. De citeertitel staat tenslotte in artikel 6.

#### Verbeelding

Op de analoge verbeelding bij deze partiële herziening zijn voor alle percelen waarop op grond van deze herziening wijzigingen worden doorgevoerd, de daar geldende enkel- en dubbelbestemmingen en eventuele aanduidingen weergegeven. Deze komen, gezien de reeds eerder toegelichte verhouding tussen de partiële herziening en het moederplan, voor deze percelen in de plaats van de enkel- en dubbelbestemmigen en eventuele aanduidingen uit het moederplan. De verbeelding

#### Uitvoerbaarheid Hoofdstuk 5

#### 5.1 Economische uitvoerbaarheid

Bij het opstellen van een bestemmingsplan dient de financiële haalbaarheid van het plan aangetoond te worden. Dit om te voorkomen dat recht gaat gelden dat niet realistisch blijkt te zijn. Op grond van artikel 6.12, lid 1 Wro moet voor een bestemmingsplan een exploitatieplan worden vastgesteld indien er sprake is van een 'bouwplan'. Artikel 6.2.1 van het Besluit ruimtelijke ordening (Bro) beschrijft wat een 'bouwplan' is. De raad kan bij een besluit tot vaststelling van een bestemmingsplan, besluiten geen exploitatieplan vast te stellen, wanneer:

- . het verhaal van kosten van de grondexploitatie over de in het plan begrepen gronden anderszins verzekerd is (art. 6.12 Wro);
- . er geen kosten te verhalen zijn (art 6.2.1a Bro).

De 'Grex-wet' is erop gericht dat de overheid kosten kan verhalen die gemaakt worden naar aanleiding van een bouwplan. Indien er qeen kosten gemaakt worden, hoeven deze ook niet verhaald te worden.

Voorliggende partiële herziening omvat geen ontwikkelingen waarbij voor de gemeente kostenverhaal aan de orde is. Voor de ontwikkeling op het perceel Molenweg 4 wordt een anterieure overeenkomst gesloten met de initiatiefnemer. Een exploitatieplan is derhalve niet noodzakelijk. Het plan wordt economisch uitvoerbaar geacht.

#### 5.2 Maatschappelijke uitvoerbaarheid

#### Inspraak en Vooroverleg

Gezien de beperkte impact van onderhavige herziening wordt afgezien van een inspraakprocedure op grond van het voorontwerp. Eigenaren van de percelen waarop onderhavige herziening betrekking heeft worden persoonlijk op de hoogte gebracht van de inhoud van het plan.

In het kader van het overleg ex artikel 3.1.1 Bro wordt het ontwerp van deze partiële herziening toegezonden aan de overlegpartners, voor zover deze relevante belangen hebben bij de wijzigingen waarop de herziening betrekking heeft. De resultaten van eventuele reacties van de overlegpartners worden in de vast te stellen partiële herziening verwoord.

#### Ontwerp terinzagelegging

Het ontwerp van de '1e partiële herziening bestemmingsplan Kern Eemnes' wordt overeenkomstig artikel 3.8 Wro gedurende zes weken ter inzage gelegd ten behoeve van het indienen van zienswijzen. In deze periode wordt een ieder in de gelegenheid gesteld om mondeling of schriftelijk te reageren op de inhoud van het ontwerp van de partiële herziening. De resultaten van (de beantwoording van) eventuele zienswijzen worden in de vast te stellen partiële herziening verwoord.

| Bijlage 1 | Quickscan Flora en Fauna Molenweg 4  |
|-----------|--------------------------------------|
| Bijlage 2 | Historisch bodemonderzoek Molenweg 4 |

Bijlage 1

## Quickscan Flora en Fauna Molenweg 4

Quickscan flora en fauna Molenweg 4 Eemnes

### Quickscan flora en fauna

in opdracht van

OD205SL de heer A. Stam Oude Delft 205 2611 HD DELFT

betreffende de locatie Molenweg 4 Eemnes

documentkenmerk

1502/003/RV-02

versie

1

vestiging, datum Nuenen, 18 maart 2015

Opgesteld: Gecontroleerd:

Tritium Advies BV Adviseurs in bouwen, milieu en veiligheid

T. 040.29 51 951 T. 076.54 29 564 T. 0475.49 81 50 T. 0183.71 20 80

E. info@tritium.nl I. www.tritiumadvies.nl K.v.K nr. 17108024 IBAN NL29INGB0662572645

ir. R.A.C. van de Voort ing. M.J. Frensch Senior projectleider ecologie Projectleider ecologie

TRITIUM NUENEN » TRITIUM PRINSENBEEK » TRITIUM NEER » TRITIUM ARKEL » Gulberg 35 Groenstraat 27 Steeg 27 Vlietskade 1509 5674 TE Nuenen 4841 BA Prinsenbeek 6086 EJ Neer 4241 WH Arkel

# Inhoudsopgave

| pagina |
|--------|
|        |

| 1   | Inleiding               | 1  |
|-----|-------------------------|----|
| 2   | Bronnenonderzoek        | 3  |
| 2.1 | Gebieden                | 3  |
| 2.2 | Soorten                 | 4  |
| 3   | Veldbezoek              | 6  |
| 4   | Resultaten              | 7  |
| 4.1 | Flora                   | 7  |
| 4.2 | Vogels                  | 7  |
| 4.3 | Zoogdieren              | 7  |
| 4.4 | Reptielen en amfibieën  | 8  |
| 4.5 | Ongewervelden           | 8  |
| 4.6 | Mieren en kevers        | 8  |
| 4.7 | Vissen                  | 8  |
| 5   | Conclusies              | 9  |
| 5.1 | Soorten van FFlijst 1   | 9  |
| 5.2 | Soorten van FFlijst 2/3 | 9  |
| 5.3 | Zorgplicht              | 10 |
| 5.4 | Eindconclusie           | 10 |

# Bijlagen

 

- 1. situatieschets van de omgeving
- 2. rapportage uit het Natuurloket
- 3. fotobijlage veldbezoek van 25 februari 2015

# 1 Inleiding

In opdracht van OD205SL is een quickscan flora en fauna uitgevoerd voor een locatie aan Molenweg 4 te Eemnes. Het onderzoek is uitgevoerd ten behoeve van een partiële herziening van het bestemmingsplan "Kern Eemnes". Het perceel aan Molenweg 4 maakt daarvan onderdeel uit. Het perceel heeft nu een bestemming 'Detailhandel', maar voor het zuidelijke deel van het perceel wenst men deze bestemming om te zetten naar 'Wonen' vanwege de realisatie van een vrijstaande woning. Het onderzoek heeft derhalve enkel betrekking op het zuidelijke deel van voornoemd perceel (kavelnummer 3685). Een situatietekening van het plangebied is opgenomen in bijlage 1.

Het verkennend flora- en faunaonderzoek dient te worden uitgevoerd zodat voorkomen kan worden dat in strijd met de geldende natuurwetgeving zal worden gehandeld. Voor soortenbescherming is hierbij de Floraen faunawet van belang. Gebiedsbescherming is vastgelegd in de Natuurbeschermingswet 1998 en de Ecologische Hoofdstructuur (EHS), tegenwoordig ook Nationaal Natuur Netwerk genoemd. Indien een planlocatie in of nabij een beschermd gebied ligt of een onderdeel van de EHS vormt, dient bepaald te worden of de voorgenomen ontwikkelingen een negatief effect kunnen hebben op het beschermde gebied of afbreuk doen aan de werking van de EHS. Vaak is echter enkel soortbescherming via de Flora- en faunawet van toepassing.

Op basis van de ecologische waarden van een planlocatie zal uit een verkennend flora- en faunaonderzoek blijken of er een overtreding te verwachten is van de Flora- en faunawet. Tevens wordt vastgesteld of er meer soortgegevens nodig zijn door middel van inventarisatie en of er een uitgebreide studie noodzakelijk is naar de effecten van een ruimtelijke ingreep. In veel situaties zal het uitvoeren van een verkennend onderzoek echter reeds voldoende zijn om aan te tonen of een plan uitgevoerd kan worden met of zonder enkele eenvoudige maatregelen of aanpassingen om een overtreding van de Flora- en faunawet te voorkomen.

De onderzoekslocatie heeft een oppervlakte van circa 570 m2 en is momenteel in gebruik als detailhandel voor antiek producten. Op de locatie bevinden zich twee kleine opstallen ten behoeve van de opslag van goederen. Verder staat de gehele locatie (tuin) vol met antiek producten en zijn er overdag vrijwel dagelijks bezoekers aanwezig. De onderzoekslocatie is gedeeltelijk onverhard en gedeeltelijk verhard met klinkers en tegels.

De locatie grenst in het zuiden aan een fietspad (Streefoordlaan) en in het oosten aan de Molenweg. Aan deze twee zijden bestaat de erfafscheiding grotendeels uit een heg. Binnen de onderzoekslocatie zijn enkele bomen aanwezig. Ten westen grenst de locatie aan woningen met tuin. In het noorden bevindt zich het aangrenzende perceel (kavelnummer 1335) met de bestemming detailhandel. Beide voornoemde kavelnummers behoren tot het adres Molenweg 4.

Uit navolgende luchtfoto (figuur 1) kan worden opgemaakt dat het plangebied in het centrum van Eemnes is gelegen. Ten noorden van Eemnes bevinden zich de gemeenten Blaricum en Huizen, ten westen Laren en ten zuiden Baarn.

Figuur 1 Luchtfoto van de omgeving van het plangebied (bron: bing maps).

# 2 Bronnenonderzoek

In het uitgevoerde bronnenonderzoek is gekeken naar gebiedsgerichte bescherming en mogelijke aanwezigheid van beschermde soorten in het plangebied. Onder andere is hierbij gebruik gemaakt van het Natuurloket, de zoogdierenatlas (Broekhuizen et al., 1992) en enkele websites (telmee.nl, waarneming.nl en zoogdieratlas.nl). De aanwezigheid van relevante natuurterreinen en de ligging van Natuurbeschermingswet 1998 gebieden (o.a. Habitat- en Vogelrichtlijngebieden) en de EHS in de nabijheid van het plangebied zijn onderzocht. De bevindingen van dit literatuuronderzoek zijn weergegeven in de navolgende twee paragrafen.

# 2.1 Gebieden

In onderstaande figuur 2 is de onderzoekslocatie met haar ecologisch waardevolle gebieden in een straal van 3 kilometer in highlights weergegeven. De groene highlights betreffen EHS gebieden.

Figuur 2 Eemnes en omgeving met relevante natuurgebieden.

Uit de figuur kan worden afgeleid, dat het plangebied niet in of in de directe nabijheid van Natura 2000 gebieden (geen rode highlights) en Wetlands ligt.

Het plangebied is wel in de nabijheid van het ten oosten gelegen Nationaal Landschap "Arkemheen-Eemland" (oranje highlights) gelegen. Een Nationaal Landschap is een gebied in Nederland waarvan is aangegeven dat er zich een bijzondere combinatie van agrarisch gebied, natuur en cultuurhistorie bevindt. In de in totaal twintig nationaal landschappen zijn natuur en oude cultuurelementen bewaard gebleven en in tegenstelling tot een Nationaal Park biedt het ook plaats voor wonen, landbouw en kleinschalige bedrijven. De ligging nabij dit Nationaal Landschap heeft derhalve geen gevolgen voor het planvoornemen.

Op een afstand van meer dan 1400 meter ten zuidwesten van het plangebied zijn voorts twee beschermde natuurmonumenten gelegen, te weten "Zuiderheide/Laarderwasmeer" en "Postiljonheide". Een Beschermd Natuurmonument heeft in Nederland een beschermde status vanwege de natuurbeschermingswet. De twee voornoemde natuurgebieden vormen een heidegebied tussen Laren en Hilversum. In het gebied zijn onder andere ongeveer vierduizend jaar oude grafheuvels te vinden. Het gebied is in beheer bij het Goois Natuurreservaat. In het zuidelijk deel van de Zuiderheide bevindt zich een aantal heidevennen die vroeger werden gebruikt om de toen aanwezige schaapskudden te wassen, vandaar de naam Laarder Wasmeer. De twee natuurgebieden behoren tevens tot de EHS en vormen hiermee het dichtstbijzijnde EHS gebied van enige omvang. De habitatsoorten in de gebieden "Zuiderheide/Laarderwasmeer" en "Postiljonheide" zullen echter niet verstoord worden door de beoogde bestemmingsplanwijziging voor het onderzochte perceel aan Molenweg 4 te Eemnes.

Op circa 4,7 kilometer afstand ten noordoosten van het plangebied is het dichtstbijzijnde Natura 2000-gebied gelegen. Dit gebied draagt de naam "Eemmeer & Gooimeer Zuidoever". Ook voor dit gebied geldt dat de habitatsoorten (o.a. vogels, watergebonden dieren en planten) niet verstoord zullen worden door de beoogde bestemmingsplanwijziging voor het onderzochte perceel aan Molenweg 4 te Eemnes.

In de navolgende figuur 3 (pagina 5), overgenomen uit de kaart van de Ecologische Hoofdstructuur van de provincie Utrecht, is wederom het aandachtsgebied omcirkeld. Ook uit deze figuur blijkt dat de planlocatie niet in een beschermd gebied ligt en geen onderdeel uitmaakt van de Ecologische Hoofdstructuur (EHS).

#### Effecten beschermde gebieden

Het plangebied is op relatief grote afstand van zowel de EHS als Natura 2000-gebieden gelegen. Samen met de aard en de relatief beperkte omvang van de ingreep zorgt dit ervoor dat er geen negatief effect te verwachten is op de wezenlijke kenmerken en waarden van de EHS en Natura 2000-gebieden.

Gezien het vorenstaande is er geen noodzaak voor toetsing aan zowel de Natuurbeschermingswet 1998 als de Ecologische Hoofdstructuur (gebiedsbescherming). Deze wetgeving komt in de onderhavige rapportage derhalve niet meer aan de orde.

### 2.2 Soorten

Via het landsdekkend beeld op Natuurloket.nl is de waarde beschouwd van het betreffende gebied, dat ligt in kilometerhok X:146 / Y:473 en een deel van Eemnes omvat. Het Natuurloket verstrekt informatie over het voorkomen van soorten per kilometerhok. Binnen het kader van deze quickscan is het niet mogelijk om vast te stellen welke soorten per kilometerhok zijn weergegeven door het Natuurloket. De weergave van het Natuurloket kan dan ook alleen als indicatie voor de mogelijke aanwezigheid van beschermde soorten worden beschouwd.

Aangezien het plangebied slechts een klein gedeelte van het kilometerhok beslaat is het niet zeker dat de

geregistreerde soorten ook daadwerkelijk voorkomen binnen het plangebied. In bijlage 2 is de rapportage uit het Natuurloket opgenomen. Uit de rapportage blijkt dat er in de periode tussen 1995 en 2015 in het kilometerhok een beperkt aantal waarnemingen is gedaan van de in de Flora- en faunawet, de Habitat- of Vogelrichtlijn of de Rode lijst voorkomende planten en dieren.

Naast bovengenoemde bron zijn onder andere gegevens gebruikt die afkomstig zijn van de "Atlas van de Nederlandse zoogdieren".

Uit gegevens van de zoogdieren verspreidingsatlas blijkt dat de volgende zoogdieren of sporen van deze soorten (o.a. in braakballen) in de periode van 1970 tot 1988 zijn waargenomen in de directe omgeving van het plangebied: egel, huisspitsmuis, mol, dwergvleermuis, vos, hermelijn, wezel, bunzing, das, ree, eekhoorn, muskusrat, aardmuis, veldmuis, bruine rat, huismuis, haas en konijn.

Figuur 3 Plattegrond van omgeving plangebied. Het plangebied en directe omgeving is omcirkeld.

# 3 Veldbezoek

Het plangebied is op 25 februari 2015 in de middag bezocht. Er was sprake van half tot zwaar bewolkt weer en een temperatuur van circa 8 graden boven nul. Tijdens het terreinbezoek is zoveel mogelijk informatie verzameld met betrekking tot de aanwezigheid of afwezigheid van beschermde soorten. De te verzamelen informatie bestaat onder andere uit zicht- en geluidwaarnemingen, sporenonderzoek naar de aanwezigheid van vraat-, loop- en veegsporen, nesten, holen, uitwerpselen, prooiresten en haren. Op basis van terreinkenmerken is voorts beoordeeld of het plangebied geschikt is voor de in de regio voorkomende beschermde soorten.

Het kan voorkomen dat soorten niet worden waargenomen tijdens het veldbezoek aangezien een quickscan een momentopname betreft. Hierdoor kan slechts in beperkte mate uitsluitsel worden gegeven over de aan- of afwezigheid van soorten. Aan de hand van expert-judgement en bekende ecologische principes zal derhalve een inschatting worden gemaakt over het wel of niet voor kunnen komen van beschermde plant- en diersoorten.

Verder is de quickscan geen veldinventarisatie. Veldinventarisaties omvatten meerdere opnamerondes die seizoensgebonden zijn en volgens standaardmethoden worden uitgevoerd.

De quickscan betreft een verkennend onderzoek in het kader van de Flora- en faunawet. In deze wet worden drie beschermingsregimes onderscheiden. Voor soorten uit FFlijst 1 geldt vrijstelling van verbodsbepalingen bij werkzaamheden in het kader van ruimtelijke ontwikkeling en inrichting. Er hoeft dan geen ontheffing van de Flora- en faunawet te worden aangevraagd. Voor soorten uit FFlijst 2 of 3 geldt geen vrijstelling en kan aanvraag van een ontheffing aan de orde zijn bij overtreding van verbodsbepalingen.

In de huidige situatie is het plangebied in gebruik als detailhandel voor antiek producten. Op de locatie bevinden zich twee kleine opstallen ten behoeve van de opslag van goederen. Verder staat de gehele locatie (tuin) vol met antiek producten en zijn er overdag vrijwel dagelijks bezoekers aanwezig. De onderzoekslocatie is gedeeltelijk onverhard en gedeeltelijk verhard met klinkers en tegels. De in bijlage 3 opgenomen foto's geven een duidelijk beeld van de huidige situatie van het terrein.

# 4 Resultaten

Onderstaand volgen de resultaten van het uitgevoerde veldbezoek.

## 4.1 Flora

Het plangebied betreft feitelijk een tuin die volledig vol staat met antiek producten voor de verkoop ter plaatse. Overdag zijn er vrijwel dagelijks verscheidene bezoekers aanwezig. Door dit intensieve gebruik ontbreken er vaak gunstige biotopen voor beschermde soorten. Tijdens het veldbezoek zijn geen beschermde soorten planten aangetroffen op zowel het maaiveld als ter plaatse van de te slopen kleine opstallen.

Conclusie: er komen geen beschermde soorten planten voor in het plangebied. De eventuele aanwezigheid van beschermde soorten planten vormt bovendien geen directe belemmering voor het planvoornemen.

# 4.2 Vogels

Uit de bevindingen van het veldbezoek blijkt dat het plangebied voor een aantal soorten vogels geschikt is als onderdeel van het leefgebied. De aanwezige bomen en struiken kunnen dienen als broedgelegenheid. Daarnaast is het gehele gebied geschikt als foerageergebied, echter zullen niet alle vogelsoorten van het gebied gebruik maken. Met name voor vogels die in het stedelijk gebied voorkomen zijn binnen het plangebied gunstige biotopen aanwezig. Voor bos- en struweelvogels, weide- en watervogels zijn geen geschikte biotopen aanwezig.

Tijdens het veldbezoek zijn enkel individuen waargenomen van de koolmees, ekster, houtduif, roodborst en huismus. Volgens de eigenaar van de antiekverkoop zijn er ook regelmatig boomklevers en bonte spechten te zien. Binnen het plangebied zijn drie oude nesten waargenomen in bomen die mogelijk zullen moeten wijken vanwege de voorgenomen bouwwerkzaamheden. Het betreft hier (hoogstwaarschijnlijk) twee vogelnestjes van een merel en één van een houtduif. De nesten zijn hiermee niet jaarrond beschermd. Het broedseizoen van de merel beslaat gemiddeld gezien de periode van eind maart tot en met juli, met doorgaans 2 à 3 legsels. Het broedseizoen van de houtduif beslaat gemiddeld gezien de periode van maart tot en met half september, met doorgaans 3 à 4 legsels.

Conclusie: een aantal vogelsoorten benut het plangebied als foerageergebied. Alleen de merel en houtduif gebruiken het plangebied mogelijk als broedgelegenheid. Dit vormt echter geen directe belemmering voor de voorgenomen ontwikkeling. Wel wordt bij de voorgenomen werkzaamheden verwezen naar het in hoofdstuk 5 omschreven protocol. Het plangebied kan bovendien als foerageergebied in gebruik blijven.

# 4.3 Zoogdieren

Uit het veldbezoek blijkt dat het plangebied voor een aantal grondgebonden zoogdieren geschikt is. Tijdens het veldbezoek is echter geen enkel grondgebonden zoogdier waargenomen. Behalve voor diverse soorten muizen, konijnen en mollen is het plangebied geschikt als onderdeel van het leefgebied voor de egel en eekhoorn. Met betrekking tot de eekhoorn geldt dat er van deze soort geen nesten zijn waargenomen. Een sporenonderzoek naar andere grondgebonden zoogdieren heeft eveneens niets opgeleverd.

Tijdens het veldbezoek zijn er geen sporen van vleermuizen aangetroffen. Met name de ligging nabij de grens van de bebouwde kom maakt het plangebied voor vleermuizen geschikt als mogelijke verblijfplaats en als onderdeel van het foerageergebied. Op basis van de uitgevoerde inspectie en de mate van verstoring valt echter uit te sluiten dat vleermuizen van de kleine te slopen opstallen gebruik maken als verblijfplaats.

Boombewonende vleermuizen verblijven in gaten, holen of scheuren van voornamelijk grote bomen. Verblijfplaatsen van boombewonende vleermuizen komen voor in bomen met een diameter op borsthoogte (dbh) van globaal groter dan 30 cm. In en nabij het plangebied zijn geen grote bomen aangetroffen met voor vleermuizen geschikte gaten, holen of scheuren.

Conclusie: er komen zeer waarschijnlijk geen beschermde soorten grondgebonden zoogdieren voor in het plangebied. De eventuele aanwezigheid van algemeen voorkomende grondgebonden zoogdieren vormt geen belemmering voor het planvoornemen. Vleermuizen benutten het plangebied mogelijk als foerageergebied. Ook dit vormt geen belemmering voor de voorgenomen ontwikkeling. Negatieve effecten op verblijfplaatsen, de foerageerfunctie en op vaste vliegroutes zijn niet te verwachten. Een nader onderzoek naar vleermuizen of het aanvragen van een ontheffing is derhalve niet aan de orde.

## 4.4 Reptielen en amfibieën

Uit de bevindingen van het veldbezoek blijkt dat het plangebied voor amfibieën enkel geschikt is als landbiotoop, aangezien er binnen het plangebied geen oppervlaktewater voor voortplanting aanwezig is. Voor een aantal soorten reptielen is het plangebied geschikt als biotoop. Tijdens het veldbezoek zijn er geen reptielen en amfibieën waargenomen. Een sporenonderzoek heeft eveneens niets opgeleverd.

Conclusie: er komen zeer waarschijnlijk geen beschermde soorten reptielen en amfibieën voor in het plangebied. De eventuele aanwezigheid van niet beschermde soorten reptielen en amfibieën zoals bijvoorbeeld de gewone pad en bruine kikker vormt geen belemmering voor het planvoornemen.

## 4.5 Ongewervelden

Er zijn tijdens het veldbezoek geen ongewervelden (slakken, dagvlinders en libellen) aangetroffen. Mogelijk maakt een aantal algemeen voorkomende, niet beschermde soorten ongewervelden gebruik van het plangebied. Beschermde soorten stellen specifieke eisen aan een biotoop en gezien de aanwezige beplanting en de afwezigheid van oppervlaktewater is het plangebied nauwelijks geschikt.

Conclusie: eventueel voorkomende (beschermde) ongewervelden vormen geen belemmering voor het beoogde planvoornemen.

# 4.6 Mieren en kevers

Uit de bevindingen van het veldbezoek blijkt dat er in het plangebied geen geschikte biotopen aanwezig zijn voor het voorkomen van beschermde soorten kevers. Voor het voorkomen van beschermde soorten mieren is de aanwezigheid van open naaldbossen een voorwaarde. Tijdens het veldbezoek zijn er geen beschermde kevers en mieren (of mierenhopen) waargenomen. Een sporenonderzoek heeft eveneens niets opgeleverd.

Conclusie: er komen geen beschermde soorten kevers en mieren voor in het plangebied.

# 4.7 Vissen

Uit de waarnemingen van het veldbezoek blijkt dat er in het plangebied geen oppervlaktewater aanwezig is. Derhalve is het plangebied ongeschikt voor het voorkomen van (beschermde) vissen.

Conclusie: er komen geen vissen voor in het plangebied.

# 5 Conclusies

Doel van het onderhavige onderzoek is te bepalen of de wijzigingen binnen het plangebied mogelijk leiden tot overtreding van de natuurwetgeving. Voor soortenbescherming is hierbij de Flora- en faunawet van belang. Gebiedsbescherming is vastgelegd in de Natuurbeschermingswet 1998 en de Ecologische Hoofdstructuur (EHS), tegenwoordig ook Nationaal Natuur Netwerk genoemd. Indien een planlocatie in of nabij een beschermd gebied ligt of een onderdeel van de EHS vormt, dient bepaald te worden of de voorgenomen ontwikkelingen een negatief effect kunnen hebben op het beschermde gebied of afbreuk doen aan de werking van de EHS.

Het plangebied is op relatief grote afstand van zowel Natura 2000-gebieden als EHS-gebieden gelegen. Gezien de afstand, aard en de relatief beperkte omvang van de ingreep zal er geen negatief effect te verwachten zijn op de wezenlijke kenmerken en waarden van zowel de EHS als Natura 2000-gebieden. Hierdoor is er geen noodzaak voor toetsing aan de Natuurbeschermingswet 1998 en de Ecologische Hoofdstructuur (gebiedsbescherming).

In het plangebied komen mogelijk verschillende beschermde soorten dieren voor die vermeld staan op de lijsten van de Flora- en faunawet. Deze soorten zijn echter niet waargenomen tijdens het veldbezoek. Een sporenonderzoek naar de aanwezigheid van vraat-, loop- en veegsporen, nesten, holen, uitwerpselen, prooiresten en haren heeft eveneens niets opgeleverd.

## 5.1 Soorten van FFlijst 1

In het plangebied komen mogelijk enkele planten, grondgebonden zoogdieren en een aantal soorten amfibieën voor die staan vermeld op FFlijst 1. Voor soorten van FFlijst 1 geldt een vrijstelling: bij het uitvoeren van ruimtelijke ingrepen is het voor deze soorten niet noodzakelijk een ontheffing aan te vragen.

# 5.2 Soorten van FFlijst 2/3

Mogelijk in het plangebied voorkomende vogelsoorten staan vermeld op FFlijst 3 en zijn feitelijk ontheffingsplichtig. Indien broedende vogels in de directe omgeving van het plangebied aanwezig zijn kunnen verstorende werkzaamheden zoals bouwwerkzaamheden of een verwijdering van beplanting niet plaatsvinden zonder hinder te veroorzaken. Wanneer er geen broedende vogels aanwezig zijn kunnen de werkzaamheden wel plaatsvinden. Indien er op deze manier wordt gehandeld, treden er geen nadelige effecten op ten aanzien van vogels. Wanneer de werkzaamheden in het geheel plaatsvinden in de minst kwetsbare periode (tussen begin oktober en half februari) worden eveneens geen nadelige effecten verwacht op vogels. Dit laatste verdient derhalve aanbeveling. Indien de werkzaamheden worden uitgevoerd op bovenstaande wijze, zullen er geen nadelige effecten optreden ten aanzien van vogels en is het niet noodzakelijk een ontheffing aan te vragen.

Mogelijk in het plangebied voorkomende vleermuizen staan vermeld op FFlijst 3 en zijn ontheffingsplichtig. Voor vleermuizen geldt dat er op basis van het uitgevoerde veldbezoek geen nadelige effecten ten aanzien van mogelijk aanwezige verblijfplaatsen, foerageergebieden en vliegroutes worden verwacht. De in de omgeving aanwezige bebouwing en bomen blijven namelijk gehandhaafd en er zijn binnen het plangebied geen vleermuizen, of sporen van vleermuizen, aangetroffen. Het uitvoeren van nader onderzoek of het aanvragen van een ontheffing is derhalve niet aan de orde.

Er zijn geen beschermde soorten planten aangetroffen.

# 5.3 Zorgplicht

Voor alle soorten (met uitzondering van de huismuis, zwarte rat en bruine rat), dus ook voor de soorten die zijn vrijgesteld van de ontheffingsplicht, geldt een zogenaamde algemene zorgplicht (art. 2 Flora- en faunawet). Deze zorgplicht houdt in dat de initiatiefnemer passende maatregelen neemt om schade aan deze soorten te voorkomen of zoveel mogelijk te beperken. Hierbij gaat het bijvoorbeeld om het niet verontrusten of verstoren in de kwetsbare perioden zoals de winterslaap, de voortplantingstijd en de periode van afhankelijkheid van de jongen.

De kwetsbare perioden zijn niet voor alle verschillende soortgroepen gelijk. Als "veilige" periode voor alle groepen geldt in het algemeen de periode van half oktober tot eind november, de periode waarin de voortplantingstijd achter de rug is en dieren als de egel en amfibieën nog niet in winterslaap zijn. Bovendien zijn de houtduiven uit het laatste legsel dan ook uitgevlogen.

Indien vooraf bekend is dat werkzaamheden moeten worden uitgevoerd binnen de kwetsbare perioden van de betreffende soorten, is het zaak ervoor te zorgen dat het gebied tegen die tijd ongeschikt is als leefgebied voor die soorten. Zo kan bijvoorbeeld vegetatie gedurende het groeiseizoen kort gemaaid worden, zodat er geen vogels gaan broeden en het tegen de winter ook ongeschikt is voor kleine zoogdieren die in winterslaap gaan.

Indien tijdens de uitvoering van de werkzaamheden beschermde soorten worden waargenomen dienen maatregelen te worden genomen om schade aan deze individuen zo veel mogelijk te beperken (bijvoorbeeld wegvangen en verplaatsen).

# 5.4 Eindconclusie

In onderstaande twee punten wordt de eindconclusie weergegeven:

- de omschreven werkwijzen (protocollen) met betrekking tot zowel de algemene zorgplicht als ten aanzien van vogels dienen in acht te worden genomen zodat een overtreding van de natuurwetgeving wordt voorkomen;
- de werkzaamheden in relatie tot het planvoornemen zullen voor de overige soortgroepen geen overtreding van de natuurwetgeving tot gevolg hebben.

### BIJLAGE 1:

- Vastgestelde kadastrale grens Voorlopige kadastrale grens
- Administratieve kadastrale grens
- Bebouwing Overige topografie
- Voor een eensluidend uittreksel, Apeldoorn, 18 februari 2015 De bewaarder van het kadaster en de openbare registers

- Kadastrale gemeente Sectie Perceel
EEMNES G 1335

Aan dit uittreksel kunnen geen betrouwbare maten worden ontleend. De Dienst voor het kadaster en de openbare registers behoudt zich de intellectuele eigendomsrechten voor, waaronder het auteursrecht en het databankenrecht.

### BIJLAGE 2:

### **Beknopte eenmalige levering uit de NDFF**

**disclaimer** *De Nationale Databank Flora en Fauna (NDFF) is de meest omvangrijke landelijke informatiebron van verspreidingsgegevens en bevat betrouwbare waarnemingen van planten en dieren in een bepaald gebied. Het systeem is in opbouw, nieuwe gegevens worden met regelmaat toegevoegd. Alle gegevens in de NDFF zijn door de Gegevensautoriteit Natuur gevalideerd. Nader (veld-)onderzoek kan noodzakelijk zijn om aanwezigheid van een soort te bevestigen of uit te sluiten.*

| naam project                  | Molenweg 4 te Eemnes     |
|-------------------------------|--------------------------|
| doel project                  | Quickscan flora en fauna |
| datum                         | do, 26/02/2015 - 12:35   |
| ordernummer                   | OHNL-2015-3954           |
| geselecteerde kilometerhokken |                          |
| 146-473                       |                          |

Op de volgende pagina's vindt u eerst de beknopte eenmalige levering en vervolgens de toelichting erop.

Mocht u vragen hebben dan kunt u contact opnemen met de Helpdesk van Het Natuurloket: e-mail[:info@natuurloket.nl](mailto:info@natuurloket.nl) telefoon: 0800 2356333

Beknopte eenmalige levering OHNL-2015-3954 d.d. do, 26/02/2015 - 12:35

2 van 2

| 146 - 473                                      | vaatplanten | mossen    | korstmossen | paddenstoelen | zoogdieren | vogels        | amfibieën  | reptielen | vissen     | dagvlinders | macronachtvlinders micronachtvlinders |            | libellen   | sprinkhanen en<br>krekels | overige<br>ongewervelden | zeeorganismen |
|------------------------------------------------|-------------|-----------|-------------|---------------|------------|---------------|------------|-----------|------------|-------------|---------------------------------------|------------|------------|---------------------------|--------------------------|---------------|
| Rode-Lijstsoorten                              | 2           |           |             |               | 2          | 21            |            |           | 1          | 1           |                                       |            |            |                           |                          |               |
| Ffwet soorten<br>tabel 1                       | 2           |           |             |               | 5          |               | 2          |           |            |             |                                       |            |            |                           |                          |               |
| Ffwet soorten<br>tabel 2+3                     |             |           |             |               | 2          |               |            |           | 1          | 1           |                                       |            |            |                           |                          |               |
| Ffwet vogels                                   |             |           |             |               |            | 104           |            |           |            |             |                                       |            |            |                           |                          |               |
| Hrl soorten<br>bijlage II                      |             |           |             |               |            |               |            |           | 1          |             |                                       |            |            |                           |                          |               |
| Hrl soorten<br>bijlage IV                      |             |           |             |               | 2          |               |            |           |            |             |                                       |            |            |                           |                          |               |
| Aantal soorten                                 | 199         |           | 38          | 1             | 10         | 115           | 2          |           | 2          | 11          | 3                                     | 1          | 7          | 2                         |                          |               |
| Detaillering<br>0-0.25/0.251-1/<br>groter 1km2 | 1%/96%/3%   |           | 100%/0%/0%  | 0%/0%/100%    | 37%/5%/58% | 7%/3%/90%     | 100%/0%/0% |           | 100%/0%/0% | 80%/13%/7%  | 25%/0%/75%                            | 100%/0%/0% | 60%/0%/40% | 100%/0%/0%                |                          |               |
| Volledigheid<br>onderzoek                      | goed        | niet      | goed        | onbepaald     | onbepaald  | redelijk/goed | redelijk   | niet      | slecht     | goed        | onbepaald                             | onbepaald  | goed       | onbepaald                 | niet                     | niet          |
| Onderzoeksperiode                              | 1995-2015   | 2005-2015 | 2005-2015   | 2005-2015     | 2005-2015  | 2005-2015     | 2005-2015  | 2005-2015 | 2005-2015  | 2005-2015   | 2005-2015                             | 2005-2015  | 2005-2015  | 2005-2015                 | 2005-2015                | 2005-2015     |

### Toelichting op de tabel

### Soortgroepen

In de gehanteerde indeling is *Overige ongewervelden* een diverse groep met daarin alle wespen, bijen, mieren, netvleugelige, steenvliegen, kevers, vliegen, muggen, haften, wantsen, cicaden, luizen, schorpioenvliegen en overige insecten, spinnen, mijten, hooiwagens, duizendpoten, miljoenpoten, pissebedden, kakkerlakken, oorwormen, weinigpotigen, vlokreeften, lagere kreeftachtigen, weekdieren, slakken, ringwormen, snoerwormen en wormachtigen zoals bloedzuigers.

Onder de soortgroep *Zeeorganismen* vallen: hydroidpoliepen, mosdiertjes, mysisgarnalen, ribkwallen, stekelhuidigen, zakpijpen, zeepissebedden, zeepokken, eendenmossels, krabbezakjes, zeespinnen en grote kreeftachtigen (kreeften, krabben en garnalen). Dit betekent dat waarnemingen van de Europese kreeft (*Astacus astacus*) en andere in zoetwater levende rivierkreeften onder Zeeorganismen te vinden zijn. Zeezoogdieren zijn te vinden onder Zoogdieren.

### Rode-Lijstsoorten

In de tabel staat voor elk kilometerhok per soortgroep vermeld hoeveel soorten op de Rode Lijst staan. Rode Lijsten worden formeel vastgesteld door de Rijksoverheid. De gehanteerde Rode Lijsten zijn (inclusief link naar website van ministerie van de Rijksoverheid met verwijzing naar pdf van het besluit):

| vaatplanten            | Besluit Rode Lijsten 5 november 2004      |
|------------------------|-------------------------------------------|
| mossen                 | Besluit Rode Lijsten 5 november 2004      |
| korstmossen            | Besluit Rode Lijsten 5 november 20041     |
| paddenstoelen          | 2<br>Besluit Rode Lijsten 5 november 2004 |
| zoogdieren             | Besluit Rode Lijsten 4 september 2009     |
| vogels                 | Besluit Rode Lijsten 5 november 2004      |
| amfibieën              | Besluit Rode Lijsten 4 september 2009     |
| reptielen              | Besluit Rode Lijsten 4 september 2009     |
| vissen                 | Besluit Rode Lijsten 5 november 2004      |
| dagvlinders            | Besluit Rode Lijsten 4 september 2009     |
| macronachtvlinders     | geen Rode Lijst                           |
| micronachtvlinders     | geen Rode Lijst                           |
| libellen               | Besluit Rode Lijsten 5 november 2004      |
| sprinkhanen en krekels | Besluit Rode Lijsten 5 november 2004      |
| overige ongewervelden  | Besluit Rode Lijsten 5 november 20043     |
| zeeorganismen          | geen Rode Lijst                           |

#### Flora- en faunawetsoorten tabel 1

Alle soorten van tabel 1 van de Flora- en faunawet, te vinden in de pdf op de website van De Rijksoverheid [(beschermde soorten van de Flora-](http://wetten.overheid.nl/BWBR0009640/geldigheidsdatum_15-04-2014) en faunawet).

#### Flora- en faunawetsoorten tabel 2 en 3

Soorten van tabel 2 en 3 van de Flora- en faunawet, te vinden in de pdf op de website van het ministerie van de Rijksoverheid [(beschermde soorten van de Flora-](http://wetten.overheid.nl/BWBR0009640/geldigheidsdatum_15-04-2014) en faunawet).

### Flora- en faunawet vogels

Alle vogelsoorten, behalve exoten, zijn beschermd krachtens de Flora- en faunawet.

<sup>1</sup> Na vaststelling van de Rode Lijst is gebleken dat *Haematomma ochroleucum* onterecht op de Rode Lijst stond; deze is er vervolgens van afgehaald [(verantwoording Database Soorten in wetgeving en beleid)](http://edepot.wur.nl/118193).

<sup>2</sup> De Rode Lijst voor paddenstoelen uit 2009 is nog niet geïmplementeerd in de NDFF; hier vindt u het besluit: [Besluit Rode Lijsten 4 september 2009](file:///C:/Users/ineke/Downloads/besluit-vaststelling-rode-lijsten-sept2009.pdf)

<sup>3</sup> Het gaat hier om de soortgroepen: bijen, kokerjuffers, steenvliegen, haften, platwormen en land- en zoetwaterweekdieren.

### Habitatrichtlijnsoorten bijlage II

In de Europese Habitatrichtlijn staan in Bijlage II de soorten waarvoor beschermde gebieden moeten worden aangewezen. Op de site van de Rijksoverheid kunt u een overzicht vinden van de soorten [(beschermde soorten Habitatrichtlijn Bijlage II)](http://mineleni.nederlandsesoorten.nl/get?site=eleni.db&view=eleni.db&page_alias=zoekwet&show=speciesList&rid=28). Welke gebieden dit zijn is per soort op te zoeken via [Natura 2000](http://www.natura2000.nl/pages/kaartpagina.aspx) -gebieden.

### Habitatrichtlijnsoorten bijlage IV

In de Europese Habitatrichtlijn staan op Bijlage IV de soorten aangewezen die strikt beschermd zijn; de meeste soorten staan in tabel 3 van de Flora- en faunawet. Op de website van de Rijksoverheid kunt u een overzicht vinden (beschermde soorten [Habitatrichtlijn Bijlage IV)](http://mineleni.nederlandsesoorten.nl/get?site=eleni.db&view=eleni.db&page_alias=zoekwet&show=speciesList&rid=33).

### Aantal soorten

Het totaal aantal soorten per soortgroep per kilometerhok in de periode zoals aangegeven. Meegenomen zijn alle waarnemingen:

- die geheel of gedeeltelijk binnen de selectie liggen;
- die zijn gevalideerd en daarbij de classificatie 'betrouwbaar' hebben meegekregen;
- waarvan de bronhouder heeft aangegeven dat ze uitgeleverd mogen worden.

Indien er een asterisk (*) in het veld staat betekent dit dat een deel van de waarnemingen pas na expliciete toestemming van de bronhouder mag worden uitgeleverd. Het kan dus zijn dat in de standaardlevering niet alle waarnemingen worden geleverd die optellen tot de beknopte levering. Ook kan het zijn dat deze gegevens later worden geleverd.

### Volledigheid onderzoek

Voor elke soortgroep is een indicatie gegeven hoe volledig een specifiek kilometerhok is onderzocht. Er wordt hierbij gewerkt met een normering in 5 klassen: (1) niet, (2) slecht, (3) redelijk onderzocht, (4) goed onderzocht en (5) onbepaald.

De volledigheid van onderzoek wordt geautomatiseerd berekend voor alle soortgroepen, waarbij elk kilometerhok meedraait in een cyclus van berekeningen over geheel Nederland. De doorlooptijd van deze rekencyclus is in de praktijk 2 tot 3 weken voor alle kilometerhokken in Nederland. In de toelichting is per soortgroep aangegeven welke regels hierbij gehanteerd zijn en over welke periode. Voor de soortgroepen vaatplanten, mossen, korstmossen, vogels, amfibieën, reptielen, vissen, dagvlinders en libellen geldt dat de uitkomst altijd wordt geclassificeerd naar de uitkomsten 'niet onderzocht', 'slecht onderzocht', 'redelijk onderzocht' en 'goed onderzocht'. Voor de overige soortgroepen geldt dat er nog geen rekenregels zijn vastgesteld en de uitkomst van de het proces 'niet onderzocht' of 'onbepaald' is.

### Detaillering

Voor elke soortgroep is in de oppervlakteklassen '0-0.25 km2 ', '0.251- 1 km2 ' en 'groter dan 1 km2 ' bepaald welk aandeel de waarnemingen bezetten. De basis voor deze berekening is het aantal waarnemingen:

- in de beschouwde periode;
- dat geheel of gedeeltelijk in het kilometerhok valt;
- waarvan de bronhouder heeft aangegeven dat ze uitgeleverd mogen worden.

De resultaten zijn in de drie genoemde klassen achter elkaar geplaatst en gescheiden door een slashteken (/).

### Onderzoeksperiode

De onderzoeksperiode betreft voor vrijwel alle beschreven soortgroepen de recente 10 afgeronde veldseizoenen. Alleen voor vaatplanten wordt een periode van 20 seizoenen gehanteerd. In de loop van het kalenderjaar wordt de beschouwde periode dus steeds iets langer.

### **Vaatplanten**

Om de volledigheid van onderzoek vast te stellen wordt het soortenaantal per kilometerhok vergeleken met het gemiddeld soortenaantal van een kilometerhok in dezelfde regio over een periode van 20 jaar. Dit aantal is afhankelijk van onder andere bodemtype, waterhuishouding, schaal van het landschap en bodemgebruik. Daarom is de indeling van Nederland in 38 ecodistricten gebruikt als regio-indeling. Het gemiddeld aantal soorten per kilometerhok is bepaald aan de hand van inventarisaties uit het verleden.

De aanname hierbij is dat de in het verleden vastgestelde floristische waarden een goede basis vormen voor een benadering van de actuele waarden. Het gemiddeld aantal aangetroffen soorten per kilometerhok loopt van 127 (grote, recente polders) tot 306 (kalkrijke duinen).

| klasse   | Definitie                                                                                                                                                               |
|----------|-------------------------------------------------------------------------------------------------------------------------------------------------------------------------|
| goed     | Aantal soorten is groter dan het gemiddelde van het ecodistrict minus de standaarddeviatie.                                                                             |
| redelijk | Overige gevallen                                                                                                                                                        |
| slecht   | Aantal soorten per kilometerhok is kleiner dan 26 of, als het aantal soorten kleiner is dan<br>het gemiddelde van het ecodistrict, minus tweemaal de standaarddeviatie. |
| niet     | geen waarnemingen                                                                                                                                                       |

#### **Mossen**

Gegevens van mossen zijn veelal afkomstig van natuurgebieden en stedelijk gebied. De meeste bedreigde mossoorten komen vooral voor op vochtige plaatsen en in bossen.

| klasse   | definitie           |
|----------|---------------------|
| goed     | meer dan 30 soorten |
| redelijk | 11-30 soorten       |
| slecht   | 1-10 soorten        |
| niet     | geen waarnemingen   |

#### **Korstmossen**

Gegevens van korstmossen zijn voornamelijk afkomstig van bos, heide en stuifzand, laanbomen en muren van oude gebouwen. Korstmossen kunnen in alle seizoenen worden gevonden.

| klasse   | definitie           |
|----------|---------------------|
| goed     | meer dan 20 soorten |
|          |                     |
| redelijk | 11-20 soorten       |
|          |                     |
| slecht   | 1-10 soorten        |
|          |                     |
| niet     | geen waarnemingen   |
|          |                     |

#### **Paddenstoelen**

Om de volledigheid van een inventarisatie te definiëren zouden voor elk kilometerhok naast de aantallen waarnemingen en soorten ook specifieke biotoopkenmerken moeten worden meegewogen. Voor paddenstoelen is een dergelijke weging nog niet op landelijke schaal mogelijk.

Vooralsnog wordt nu gehanteerd dat de onderzoeksvolledigheid wordt gesteld op Onbepaald indien er één of meerdere waarnemingen van de soortgroep zijn aanwezig zijn in de NDFF en ook toestemming van de bronhouder is voor raadplegen van de gegevens en Niet onderzocht indien geen waarnemingen aanwezig zijn in de NDFF

| klasse    | definitie                    |
|-----------|------------------------------|
| onbepaald | één of meerdere waarnemingen |
| niet      | geen waarnemingen            |

### **Zoogdieren**

Voor zoogdieren is de onderzoekskwaliteit niet generiek vast te stellen. De soortgroep is dermate divers dat er op veel verschillende momenten op een dag en door een jaar heen herhaalde bezoeken met verschillende onderzoeksmethoden noodzakelijk zijn om het voorkomen van alle soorten te kunnen vaststellen dan wel uit te sluiten. Een methode die meer is gericht op verschillende subgroepen binnen de zoogdieren zal in de toekomst moeten worden ontwikkeld.

Vooralsnog wordt nu gehanteerd dat de onderzoeksvolledigheid wordt gesteld op 'onbepaald' indien er één of meerdere waarnemingen van de soortgroep zijn aanwezig zijn in de NDFF en ook toestemming van de bronhouder is voor raadplegen van de gegevens. De onderzoeksvolledigheid wordt op 'niet onderzocht' gesteld indien geen waarnemingen aanwezig zijn in de NDFF.

| klasse    | definitie                    |
|-----------|------------------------------|
| onbepaald | één of meerdere waarnemingen |
| niet      | geen waarnemingen            |

### **Vogels**

In de regel wordt er bij vogels onderscheid gemaakt tussen broedvogels (reproduceren) en water- en wintervogels (foerageren en pleisteren). Voor beide wordt in de tabel de onderzoeksvolledigheid gegeven, eerst broedvogels, dan water- en wintervogels. Voor het bepalen van de volledigheid van onderzoek wordt niet alleen gekeken naar het aantal vastgestelde soorten maar ook naar de onderzoeksintensiteit (is een gebied of kilometerhok voldoende bekeken om iets te zeggen over het voorkomen van de vogelbevolking?).

#### Broedvogels

Voor de bepaling van de onderzoeksvolledigheid van broedvogels wordt gekeken naar de verhouding vastgestelde soorten ten opzichte van het aantal te verwachten soorten, waarbij uitsluitend data wordt betrokken die broedactiviteit indiceert. Het moet dus gaan om data uit het Broedvogel Monitoring Project (BMP), Meetnet Urbane Soorten (MUS), Landelijk Soortenonderzoek Broedvogels (LSB) of Atlasproject van de Nederlandse Broedvogels, aangevuld met records van losse waarnemingen van vogels waarin sprake is kenmerken die broedactiviteit indiceren, zoals vastgestelde territoria, nestbouw, baltsend of zingend, transport van nestmateriaal, territoriumgedrag of mogelijk/waarschijnlijk/zeker broedend, broedvlekken, etc.

| klasse   | definitie                                       |
|----------|-------------------------------------------------|
| goed     | 75% - 100% van de verwachte soorten vastgesteld |
|          |                                                 |
| redelijk | 25% - 74% van de verwachte soorten vastgesteld  |
| slecht   | 1% - 24% van de verwachte soorten vastgesteld   |
|          |                                                 |
| niet     | geen waarnemingen                               |
|          |                                                 |

#### Water- en wintervogels

De basis van de vaststelling van de onderzoeksvolledigheid voor water- en wintervogels (nietbroedvogels) is de data uit de projecten Meetnet Watervogels, Punt Transect Telling (PTT) en Meetnet Slaapplaatsen. In de gehanteerde methodiek wordt gewerkt met een puntensysteem en wordt de onderzoeksinspanning gecorrigeerd voor de dekking van het kilometerhok door de telgebieden. Aan een kilometerhok kunnen extra punten worden toegekend indien er een substantiële hoeveelheid losse waarnemingen is verzameld in het gebied (buiten de broedperiode om).

De basispunten worden toegekend op basis van de herhaalde telinspanningen die worden verricht. Een gebied krijgt punten toegekend op basis van het aantal maanden dat er een teling is gedaan in een watervogeltelgebied of ganzentelgebied (een half punt voor elke maand, afgerond naar boven), exclusief de midwintertelling. Voor die laatste wordt sowieso een heel punt toegekend. Er is echter ook sprake van puntenaftrek. Indien een kilometerhok voor minder dan 65% wordt gedekt door telgebieden, wordt 1 punt in mindering gebracht. Indien een gebied voor minder dan 35% wordt gedekt door de telgebieden wordt 2 punten in mindering gebracht. Wanneer een kilometerhok binnen een watervogel- of ganzentelgebied ligt, is het minimum aantal punten tenminste 1.

Indien er waarnemingen zijn gedaan in het gebied vanuit het PTT-project krijgt het gebied er een punt bij.

Als er losse waarnemingen van het gebied zijn buiten het broedseizoen, wordt er 1 punt extra toegekend inden het aantal waarnemingen minder dan 500 is. Zijn er meer dan 500 waarnemingen, dan mogen er 2 punten bij geteld worden.

Een kilometerhok is goed onderzocht als er 6 punten of meer zijn toegekend. Een gebied is redelijk onderzocht bij 4 of 5 punten. Een gebied is slecht onderzocht bij 1 tot en met 3 punten.

| klasse   | definitie                                                                             |
|----------|---------------------------------------------------------------------------------------|
| goed     | watervogeltellingen/ganzentelling + wintertelling + PTT-telling of losse waarnemingen |
|          |                                                                                       |
| redelijk | watervogeltellingen gedurende 11 tot 24 maanden in de afgelopen 5 jaar                |
|          |                                                                                       |
| slecht   | Een enkele watervogel- of ganzentelling + PTT bezoek en of losse waarnemingen         |
|          |                                                                                       |
| niet     | geen waarnemingen                                                                     |
|          |                                                                                       |

### **Amfibieën**

Het aantal waarnemingen is in eerste instantie bepalend voor de onderzoekskwaliteit. Daarnaast worden er correcties toegepast op basis van de periode waarin de waarnemingen zijn gedaan en op basis van de aantallen soorten die wel of niet op de Rode Lijst staan.

| klasse   | definitie                                                         |
|----------|-------------------------------------------------------------------|
| goed     | meetnetactiviteit in het kilometerhok of meer dan 14 waarnemingen |
| redelijk | 8 – 14 waarnemingen                                               |
| slecht   | Minder dan 8 waarnemingen en geen Rode-Lijstsoorten vastgesteld   |
| niet     | geen waarnemingen                                                 |

#### correctie 1

Voor elke soort zijn zogenaamde 'vroege' en 'late' perioden van waarnemingen vastgesteld. Indien er in een kilometerhok meerdere waarnemingen uit de vroege én de late periode zijn gedaan, wordt een klasse hoger aan het kilometerhok gekoppeld als er meer dan 7 waarnemingen in het hok zijn gedaan. In onderstaande tabel is dit nader gespecificeerd.

| periode | waarneming van                                                                 |
|---------|--------------------------------------------------------------------------------|
| vroeg   | een willekeurige salamander in de periode februari – april                     |
|         |                                                                                |
| vroeg   | een Gewone pad, Heikikker of Bruine kikker in de periode februari – juni       |
|         |                                                                                |
| laat    | een willekeurige salamander in de periode mei – augustus                       |
|         |                                                                                |
| laat    | een willekeurige pad of kikker in de periode mei – augustus NIET zijnde van de |
|         | Gewone pad of Heikikker of Bruine kikker                                       |

#### correctie 2

Bovenop de bovenstaande indeling en eerste correctie vindt nog een tweede correctie plaats als een van onderstaande situaties geldt. Dit gebeurt alleen indien er sprake is van een exacte overeenkomst; is dat niet het geval dan vindt er geen verdere correctie plaats.

| Aantal Rode-Lijstsoorten | Aantal soorten niet op de Rode Lijst | correctie                               |
|--------------------------|--------------------------------------|-----------------------------------------|
| 1 of meer                | 5 of meer                            | een klasse hoger                        |
|                          |                                      |                                         |
| 2 of meer                | 4                                    | een klasse hoger                        |
| 3 of meer                | 3                                    | een klasse hoger                        |
|                          |                                      |                                         |
| 1 of meer                | 0                                    | een klasse lager indien matig, redelijk |
|                          |                                      | of goed onderzocht.                     |

### **Reptielen**

Het aantal waarnemingen is in eerste instantie bepalend voor de onderzoekskwaliteit. Daarnaast worden er correcties toegepast op basis van de periode waarin de waarnemingen zijn gedaan en op basis van de aantallen soorten die wel of niet op de Rode Lijst staan.

| klasse   | definitie                                                         |
|----------|-------------------------------------------------------------------|
| goed     | meetnetactiviteit in het kilometerhok; of meer dan 8 waarnemingen |
| redelijk | 4 – 7 waarnemingen                                                |
| slecht   | 1 – 3 waarnemingen                                                |
| niet     | geen waarnemingen                                                 |

#### correctie 1

Voor elke soort zijn zogenaamde 'vroege' en 'late' perioden van waarnemingen vastgesteld. Indien er in een kilometerhok meerdere waarnemingen uit de vroege en de late periode zijn gedaan, wordt een klasse hoger aan het kilometerhok gekoppeld.

| periode | waarneming van  |
|---------|-----------------|
| vroeg   | februari – mei  |
| laat    | juni – augustus |

correctie 2

Bovenop de bovenstaande indeling en eerste correctie vindt nog een tweede correctie plaats als onderstaande geldt. Dit gebeurt alleen indien er sprake is van een exacte overeenkomst; is dat niet het geval dan vindt er geen verdere correctie plaats.

| aantal Rode-Lijstsoorten                                        | correctie (indien mogelijk) |
|-----------------------------------------------------------------|-----------------------------|
| als Gladde slang is gezien                                      | een klasse hoger            |
| als naast Gladde slang ook andere soort gezien                  | twee klassen hoger          |
| als of Adder of Ringslang of Hazelworm of<br>Muurhagedis gezien | een klasse hoger            |

### **Vissen**

De inventarisatieactiviteit voor vissen is hoofdzakelijk gebaseerd op het aantal aangetroffen soorten en het aantal bezoeken per kilometerhok. In de goed onderzochte hokken wordt een goed beeld verwacht van de kwalitatieve samenstelling van de visfauna in de genoemde onderzoeksjaren. Aanvullingen op deze soortenlijst kunnen voornamelijk nog verwacht worden bij toepassing van andere vismethodieken en/of veranderende milieuomstandigheden of uitbreiding van verspreidingsgebieden van individuele soorten.

Van de redelijk onderzochte hokken wordt geen volledig beeld verwacht van de kwalitatieve samenstelling van de visfauna. Aanvullingen kunnen verwacht worden door meer veldwerk, toepassing van andere vismethodieken en/of veranderende milieuomstandigheden of uitbreiding van verspreidingsgebieden van individuele soorten.

Slecht onderzocht zijn alle kilometerhokken die niet in een van beide bovengenoemde categorieën vallen. De waarnemingen in het databestand van RAVON hebben hoofdzakelijk betrekking op vangsten met een steeknet. Elk vangstmiddel is echter selectief: het steeknet levert vooral veel jonge vis op en kleinere vissoorten. Juist veel van deze kleinere soorten vallen onder de Flora- en faunawet of de Habitatrichtlijn. Het schepnet is met name geschikt voor kwalitatieve bemonstering van kleinere watertypen als beken, sloten, weteringen en poelen. Voor meer kwantitatieve bemonsteringen worden doorgaans andere methodieken toegepast.

| klasse   | definitie                                                                                                         |
|----------|-------------------------------------------------------------------------------------------------------------------|
| goed     | 10 of meer soorten                                                                                                |
| redelijk | redelijk 5 – 9 soorten; of<br>3 – 4 soorten, waarbij verhouding 'aantal waarnemingen:aantal soorten'= 2 of groter |
| matig    | 1 – 4 soorten                                                                                                     |
| niet     | geen waarnemingen                                                                                                 |

### **Dagvlinders**

Dagvlinders vliegen niet gedurende het gehele jaar. Sommige soorten vliegen in een generatie, die vaak niet meer dan vier tot zes weken als vlinder aanwezig is. De in het bestand opgeslagen waarnemingen zijn grotendeels gebaseerd op de waarnemingen van vlinders en slechts incidenteel op die van eitjes, rupsen of poppen. De momenten in een jaar dat in een kilometerhok naar vlinders is gekeken bepaalt dus de kans dat de aanwezige soorten allemaal gezien zijn. Voor de bepaling van de volledigheid van het onderzoek is dan ook gekeken naar de spreiding van de bezoeken over het seizoen in een kilometerhok waarbij aangenomen wordt dat in zeeklei, laagveen- en rivierengebieden gemiddeld minder soorten worden vastgesteld. Voor elke periode in het jaar dat het zinvol is om naar vlinders te kijken wordt een puntenaantal toegekend. Hierbij wordt niet meer gekeken naar het aantal waarnemingen in die periode.

| periode                                                 | week            | punten |
|---------------------------------------------------------|-----------------|--------|
| A 1 januari – 31 maart en/of 30 september – 31 december | 1 – 13, 40 – 52 | 1      |
| B 1 april – 12 mei                                      | 14 – 19         | 1      |
| C 13 mei – 9 juni                                       | 20 – 23         | 3      |
| D 10 juni – 7 juli                                      | 24 – 27         | 2      |
| E 8 juli – 4 augustus                                   | 28 – 31         | 4      |
| F 5 augustus – 29 september                             | 32 – 39         | 2      |
| G geen datum, wel jaar                                  | 0               | 1      |

| klasse   | definitie                                                                                                                  |
|----------|----------------------------------------------------------------------------------------------------------------------------|
| goed     | hogere zandgronden, duingebied en Zuid-Limburg: 10 of meer punten<br>zeeklei, laagveen en rivierengebied: 8 of meer punten |
| redelijk | hogere zandgronden, duingebied en Zuid-Limburg: 5 – 9 punten<br>zeeklei, laagveen en rivierengebied: 5 – 7 punten          |
| slecht   | 1 – 4 punten                                                                                                               |
| niet     | 0 punten                                                                                                                   |

### **Macro- en micronachtvlinders**

De groepen van macro- en micronachtvlinders zijn soortenrijke groepen. Uit ervaring is gebleken dat het niet makkelijk is om alle soorten die in een hok voorkomen binnen enkele bezoeken en met een enkele onderzoeksmethoden vast te stellen. Goed nachtvlinderonderzoek bestaat daardoor eigenlijk uit het veelvuldig bezoeken van een gebied gedurende vele jaren en in vele seizoenen met verschillende technieken (licht, stroopsmeren, zichtwaarnemingen, etc.). Pas dan kan er een completere indruk bestaan van het werkelijke aantal soorten dat er voor komt. Om een indicatie te hebben van de soortenrijkdom in een gebied is het noodzakelijk de kennis van de omliggende hokken te betrekken bij de bepaling voor een onderzoeksdekking.

Vooralsnog wordt nu gehanteerd dat de onderzoeksvolledigheid wordt gesteld op 'onbepaald' indien er één of meerdere waarnemingen van de soortgroep zijn aanwezig zijn in de NDFF en ook toestemming van de bronhouder is voor raadplegen van de gegevens. De onderzoeksvolledigheid wordt gesteld op 'niet onderzocht' indien er geen waarnemingen aanwezig zijn in de NDFF.

| klasse    | definitie                    |
|-----------|------------------------------|
| onbepaald | één of meerdere waarnemingen |
| niet      | geen waarnemingen            |

#### **Libellen**

Libellen vliegen niet gedurende het gehele jaar. De meeste soorten vliegen in een generatie, die vaak niet meer dan zes tot acht weken duurt. De waarnemingen zijn gebaseerd op de waarnemingen van libellen en slechts incidenteel op die van larven of larvenhuidjes. De momenten in een jaar dat in een kilometerhok naar libellen is gekeken bepaalt dus de kans dat de aanwezige soorten allemaal gezien zijn. Voor de bepaling van de volledigheid van het onderzoek is dan ook gekeken naar de hoeveelheid waarnemingen in een kilometerhok en het aantal maanden dat er waarnemingen zijn gedaan.

| klasse   | definitie                                                                                                                                   |
|----------|---------------------------------------------------------------------------------------------------------------------------------------------|
| goed     | waarnemingen uit meer dan 3 maanden; of<br>meer dan 10 waarnemingen uit 2 of 3 maanden; of<br>meer dan 25 waarnemingen uit minimaal 1 maand |
| redelijk | 10 of minder waarnemingen uit 2 of 3 maanden; of<br>minder dan 26 waarnemingen uit 1 maand                                                  |
| slecht   | 10 of minder waarnemingen, waarbij de gezamenlijke set van waarnemingen uit<br>maximaal 1 maand                                             |
| niet     | geen waarnemingen                                                                                                                           |

### **Sprinkhanen**

Vooralsnog wordt gehanteerd dat de onderzoeksvolledigheid wordt gesteld op 'onbepaald' indien er één of meerdere waarnemingen van de soortgroep zijn aanwezig zijn in de NDFF en ook toestemming van de bronhouder is voor raadplegen van de gegevens. De onderzoeksvolledigheid wordt gesteld op 'niet onderzocht' indien er geen waarnemingen aanwezig zijn in de NDFF.

| klasse    | definitie                    |
|-----------|------------------------------|
| onbepaald | één of meerdere waarnemingen |
| niet      | geen waarnemingen            |

### **Overige ongewervelden**

Deze groep is een bundeling van zes verschillende soortgroepen met beleidsrelevante soorten (de Habitatrichtlijn, de Flora- en faunawet en de Rode Lijst). Het gaat om: bijen, kevers, mieren, bloedzuigers en mollusken van de Habitatrichtlijn. Omdat het groepen betreft met een ver uiteenlopende biologie en ecologie zijn de methoden en perioden van waarnemen en gegevens verzamelen niet eenduidig. Bovendien betreft het hier gepresenteerde bestand een opsomming van deze verschillende groepen. Daardoor kan een indicatie voor de bepaling van de volledigheid niet gegeven worden.

Vooralsnog wordt gehanteerd dat de onderzoeksvolledigheid wordt gesteld op 'onbepaald' indien er één of meerdere waarnemingen van de soortgroep zijn aanwezig zijn in de NDFF en ook toestemming van de bronhouder is voor raadplegen van de gegevens. De onderzoeksvolledigheid wordt gesteld op 'niet onderzocht' indien er geen waarnemingen aanwezig zijn in de NDFF.

| klasse    | definitie                    |
|-----------|------------------------------|
| onbepaald | één of meerdere waarnemingen |
|           |                              |
| niet      | geen waarnemingen            |

#### **Zeeorganismen**

De groep van zeeorganismen is erg divers. Voor deze soortgroep is nog geen systematiek uitgewerkt om onderzoeksvolledigheid te bepalen. Vooralsnog wordt nu gehanteerd dat de onderzoeksvolledigheid wordt op 'onbepaald' indien er één of meerdere waarnemingen van de soortgroep zijn aanwezig zijn in de NDFF en ook toestemming van de bronhouder is voor raadplegen van de gegevens. De onderzoeksvolledigheid wordt gesteld op 'niet onderzocht' indien er geen waarnemingen aanwezig zijn in de NDFF.

| klasse    | definitie                    |
|-----------|------------------------------|
| onbepaald | één of meerdere waarnemingen |
|           |                              |
| niet      | geen waarnemingen            |

### BIJLAGE 3:

Foto 1

Foto 2

Foto 4

Foto 5

Foto 7

Foto 8

Foto 10

Foto 11

Foto 13

Foto 14

Foto 16

Foto 17

Foto 19

Foto 20

Foto 22

Foto 23

**Historisch bodemonderzoek (vooronderzoek) Molenweg 4 te Eemnes** 

### **Historisch bodemonderzoek (vooronderzoek)**

### **in opdracht van**

OD205sl de heer A. Stam Oude Delft 205 2611 HD Delft

#### **betreffende de locatie**

Molenweg 4 Eemnes

# **documentkenmerk**

1502/003/RV-01

### **versie**  0

**vestiging, datum**  Arkel, 6 maart 2015

Projectmedewerker bodem Projectleider bodem

**Tritium Advies BV**  Adviseurs in bouwen, milieu en veiligheid

### TRITIUM NUENEN » TRITIUM PRINSENBEEK » TRITIUM NEER » TRITIUM ARKEL »

5674 TE Nuenen 4841 BA Prinsenbeek 6086 EJ Neer 4241 WH Arkel T. 040.29 51 951 T. 076.54 29 564 T. 0475.49 81 50 T. 0183.71 20 80

# Gulberg 35 Groenstraat 27 Steeg 27 Vlietskade 1509

Opgesteld: Gecontroleerd door:

B.M. Uittenbogaard P.P.A.M. Beerens

E. info@tritium.nl I. www.tritiumadvies.nl K.v.K nr. 17108024 IBAN NL29INGB0662572645

Tritium Advies drukt af op cradle to cradle papier

# Inhoudsopgave

#### pagina

| 1.  | INLEIDING                   | 1 |
|-----|-----------------------------|---|
| 2.  | VOORONDERZOEK               | 2 |
| 2.1 | Locatiegegevens             | 2 |
| 2.2 | Eerder uitgevoerd onderzoek | 4 |
| 2.3 | Resultaten locatiebezoek    | 5 |
| 2.4 | Bodemopbouw                 | 5 |
| 2.5 | Diffuse bodemkwaliteit      | 5 |
| 2.6 | Conclusies vooronderzoek    | 6 |
|     |                             |   |

# Bijlagen

aantal pagina's

| 1. | topografische ligging en kadastrale gegevens | 2 |
|----|----------------------------------------------|---|
| 2. | situatietekening                             | 1 |
| 3. | foto's onderzoekslocatie                     | 3 |

# 1. Inleiding

In opdracht van OD205SL heeft Tritium Advies B.V. een historisch bodemonderzoek uitgevoerd op de locatie Molenweg 4 te Eemnes.

Aanleiding voor het onderzoek is de voorgenomen bestemmingswijziging van de locatie.

Het doel van het historisch bodemonderzoek (vooronderzoek) is het verzamelen van relevante (bodem)informatie over de onderzoekslocatie. Op basis van de verzamelde informatie wordt beoordeeld of in het kader van de voorgenomen bestemmingswijziging op de locatie, bodemonderzoek noodzakelijk is.

Tritium Advies B.V. heeft geen binding met de opdrachtgever en de onderzoekslocatie anders dan als onafhankelijk onderzoeksbureau.

# 2. Vooronderzoek

Het vooronderzoek is uitgevoerd volgens de Nederlandse norm NEN 5725 (januari 2009), strategie standaard. De geraadpleegde bronnen zijn weergegeven in de onderstaande tabel.

Voorliggende rapportage heeft enkel betrekking op het deel van de locatie waar de bestemming zal worden gewijzigd, te weten het zuidelijke perceel van de locatie Molenweg 4.

| bron                        | contactpersoon    | datum      | uitvoerder Tritium Advies B.V. |  |  |  |  |  |
|-----------------------------|-------------------|------------|--------------------------------|--|--|--|--|--|
| internet                    |                   |            |                                |  |  |  |  |  |
| www.bodemloket.nl           | -                 | 24-02-2015 | dhr. B.M. Uittenbogaard        |  |  |  |  |  |
| www.watwaswaar.nl           | -                 | 24-02-2015 | dhr. B.M. Uittenbogaard        |  |  |  |  |  |
| gemeente Eemnes             |                   |            |                                |  |  |  |  |  |
| bodemarchief                | mevr. S. Balk     | 23-02-2015 | dhr. B.M. Uittenbogaard        |  |  |  |  |  |
| omgevingsdienst RUD Utrecht |                   |            |                                |  |  |  |  |  |
| bodeminformatiesysteem      | mevr. I. van Dijk | 23-02-2015 | dhr. B.M. Uittenbogaard        |  |  |  |  |  |

**Tabel 2.1: overzicht geraadpleegde bronnen tijdens vooronderzoek.** 

### 2.1 Locatiegegevens

In de onderstaande tabel zijn de locatiegegevens opgenomen. De topografische ligging en de kadastrale gegevens zijn weergegeven in bijlage 1. Een situatietekening is weergegeven in bijlage 2. Foto's van de onderzoekslocatie zijn weergegeven in bijlage 3.

#### **Tabel 2.2: locatiegegevens.**

| locatie             | coördinaten |         | kadastrale percelen |        | totale | bebouwing    | onderzoeks |              |
|---------------------|-------------|---------|---------------------|--------|--------|--------------|------------|--------------|
|                     | x           | y       | gemeente            | sectie | nummer | opp.<br>(m²) | (m²)       | locatie (m²) |
| Molenweg, 4, Eemnes | 146.055     | 473.837 | Eemnes              | G      | 3685   | 570          | 0          | 570          |

### **Figuur 2.1: luchtfoto onderzoekslocatie (bron bing maps).**

De onderzoekslocatie is momenteel in gebruik is als detailhandel voor antiek producten. Op de locatie bevinden zich diverse schuurtjes ten behoeve van de opslag van goederen. De onderzoekslocatie is gedeeltelijk onverhard en gedeeltelijk verhard met klinkers en tegels.

De aangrenzende percelen ten westen en noorden zijn in gebruik als wonen met tuin. Ten zuiden van de locatie bevindt zich een fietspad (Streefoordlaan). De oostzijde wordt begrensd door de openbare weg "Molenweg".

Uit historisch kaartmateriaal van de website www.watwaswaar.nl blijkt dat binnen de onderzoekslocatie geen voormalige (gedempte) watergangen zijn gelegen. Op de kaarten vanaf 1952 is de huidige kavelverdeling herkenbaar aanwezig.

 In de toekomst is men voornemens om de bestemming "detailhandel" te wijzigen naar de bestemming "wonen".

Voor zover bekend zijn op de onderzoekslocatie en geen potentieel verontreinigende activiteiten uitgevoerd en hebben zich geen calamiteiten voorgedaan waardoor de bodem verontreinigd kan zijn geraakt.

In de onderstaande tabel zijn de verdachte bedrijfsactiviteiten weergegeven die in de directe omgeving hebben plaatsgevonden.

| locatie    | bedrijfsactiviteit                                 | periode         |
|------------|----------------------------------------------------|-----------------|
| Molenweg 2 | erfverharding met puin en/of bouw en<br>sloopafval | -               |
|            | dieseltank (ondergronds)                           | onbekend - 1994 |
|            | kolenopslagplaats (berging)                        | 1962 - onbekend |
|            | lichtpetroleumpompinstallatie                      | 1962 - onbekend |
|            | brandstoffengroothandel                            | 1924 - 1972     |

### **Tabel 2.3: verdachte activiteiten (bron: bodemloket).**

Verder blijkt uit informatie van de gemeente Eemnes dat er op de hoek van de Molenweg met Streefoordlaan, ten zuiden van de huidige onderzoekslocatie, in het verleden een gemeentewerf was gelegen. De gemeentewerf was in gebruik van 1970 tot 1999. Uit de verkregen informatie blijkt dat er maximaal lichte verontreinigingen zijn aangetroffen.

Gegevens over mogelijk aanwezige kabels, leidingen en puin zijn niet bekend.

# 2.2 Eerder uitgevoerd onderzoek

Op de onderzoekslocatie is niet eerder een bodemonderzoek uitgevoerd. In de directe omgeving zijn eerder de in de onderstaande tabel vermelde bodemonderzoeken uitgevoerd.

| ligging  | onderzoek |                      | locatienaam        | opgesteld door            | datum      | kenmerk |
|----------|-----------|----------------------|--------------------|---------------------------|------------|---------|
| omgeving | 1.        | bodemonderzoek       | Molenweg 2, Eemnes | Bedrijfslaboratorium voor | 21-12-1995 | A006322 |
|          |           |                      |                    | grond- en                 |            |         |
|          |           |                      |                    | gewasonderzoek            |            |         |
|          | 2.        | nader bodemonderzoek | Molenweg 2, Eemnes | Bedrijfslaboratorium voor | 27-03-1996 | 75269   |
|          |           |                      |                    | grond- en                 |            |         |
|          |           |                      |                    | gewasonderzoek            |            |         |

Uit de rapportages en informatie blijkt het volgende:

### **Ad 1**

Aanleiding voor het onderzoek was de voorgenomen verkooptransactie van een veehouderijbedrijf en het voornemen om hier drie woningen te realiseren.

Uit de analyseresultaten bleek de bovengrond licht verontreinigd te zijn met minerale olie en sterk verontreinigd te zijn met PAK. De ondergrond bleek niet verontreinigd te zijn met de onderzochte stoffen. Het grondwater bleek licht verontreinigd te zijn met chroom en zink.

De omvang van de verontreiniging met PAK in de bovengrond werd niet vastgesteld. Aanbevolen werd een nader onderzoek uit te voeren naar de oorzaak en omvang van de verontreiniging met PAK.

### **Ad 2**

Aanleiding voor het onderzoek was de verkooptransactie van het veehouderijbedrijf. Doel van het onderzoek was het in kaart brengen en afperken van een eerder aangetoonde verontreiniging met PAK op een gedeelte van het erf.

Tijdens de veldwerkzaamheden werden zintuiglijk in de bovengrond bijmengingen met puin waargenomen. Ter plaatse van één boring (16) werd onder de klinkerverharding een sintellaag van circa 15 cm waargenomen.

Uit de analyseresultaten bleek de bovengrond licht tot sterk verontreinigd te zjin met PAK. De ondergrond bleek licht verontreinigd te zijn met PAK. De totale oppervlakte van de sterke verontreiniging met PAK verontreiniging werd op circa 350 m2 geraamd met dikte van 50 cm. De maximale hoeveelheid sterk verontreinigde grond werd geraamd op ca. 175 m3 .

Tevens bleek er een puntverontreiniging met PAK in de bovengrond op de locatie aanwezig te zijn.

Opgemerkt werd dat de provincie Utrecht een interim beleid heeft opgesteld voor de vaststelling van PAK in humusarme zandgronden. Indien dit interim beleid op de onderhavige onderzoekslocatie wordt toegepast wordt slechts voor één boring een interventiewaarde overschrijding gevonden. Of dit beleid van toepassing is, was onbekend.

## 2.3 Resultaten locatiebezoek

Op 25 februari 2015 is de locatie geïnspecteerd door mevrouw P.P.A.M. Beerens van Tritium Advies B.V. Tijdens het locatiebezoek bleek de locatie vol te staan met beelden en ornamenten. Er zijn diverse schuren en afdakjes aanwezig waarin de spullen worden gestald.

Uit navraag bij de bewoner blijkt dat er op de locatie opslag plaats vindt. De ornamenten worden niet geverfd of bewerkt.

De locatie is deels verhard met beton of klinkers en deels onverhard. Er is tijdens het locatiebezoek geen puin of andere bijmengingen in of op de bodem waargenomen. Ook zijn er geen asbestverdachte materialen waargenomen.

## 2.4 Bodemopbouw

Voor de informatie in de voorliggende paragraaf is gebruik gemaakt van de Grondwaterkaart van Nederland (DGV/TNO Delft), de Bodemkaart van Nederland (STIBOKA Wageningen) en het Actueel Hoogte Bestand Nederland (AHN). In de onderstaande tabellen is een overzicht opgenomen van de bodemsamenstelling en de geohydrologische situatie.

### **Tabel 2.4: bodemsamenstelling (maaiveldhoogte 0,8 m+NAP).**

| laagomschrijving               | dikte | samenstelling            | doorlatendheid |
|--------------------------------|-------|--------------------------|----------------|
| deklaag                        | 50 m  | matig zand, klei en leem | matig          |
| e<br>1<br>watervoerende pakket | 150 m | matig grof zand          | goed           |

#### **Tabel 2.5: geohydrologische situatie.**

| laagomschrijving               | stijghoogte grondwater | stromingsrichting                                  |  |
|--------------------------------|------------------------|----------------------------------------------------|--|
| freatisch                      | 0,1 m +NAP             | oostelijk, sterk beinvloed door lokale watergangen |  |
| e<br>1<br>watervoerende pakket | onbekend               | oostelijk                                          |  |

In de omgeving van de locatie is geen oppervlaktewater van betekenis aanwezig. De onderzoekslocatie is niet gelegen in of nabij een grondwaterbeschermingsgebied. Op de onderzoekslocatie vindt geen grondwateronttrekking plaats. Over grondwateronttrekking in de omgeving van de locatie zijn geen gegevens bekend.

# 2.5 Diffuse bodemkwaliteit

Voor het gebied waarin de onderzoekslocatie is gelegen, zijn geen regionale achtergrondwaarden vastgesteld.

# 2.6 Conclusies vooronderzoek

Op grond van het vooronderzoek wordt de onderzoekslocatie als 'niet-verdacht' beschouwd. Er zijn geen aanwijzingen dat op de onderzoekslocatie en in de directe omgeving activiteiten hebben plaatsgevonden waardoor de bodem verontreinigd kan zijn geraakt.

#### **Asbest**

Uit het vooronderzoek is niet gebleken dat op of nabij de locatie handelingen met asbest zijn uitgevoerd in een mate dat hierdoor een bodemverontreiniging met asbest zou kunnen zijn ontstaan. De locatie wordt derhalve als niet-verdacht beschouwd op de aanwezigheid van asbest in de bodem.

### **BIJLAGE 1: TOPOGRAFISCHE LIGGING EN KADASTRALE GEGEVENS**

Bijgevoegd zijn:

|   |                       | aantal   |
|---|-----------------------|----------|
|   |                       | pagina's |
| 1 | topografische ligging | 1        |
| 2 | kadastrale kaart      | 1        |

Uittreksel Kadastrale Kaart Uw referentie: 1502003RV

- Vastgestelde kadastrale grens Voorlopige kadastrale grens
	- Administratieve kadastrale grens
	- Bebouwing Overige topografie

Voor een eensluidend uittreksel, Apeldoorn, 18 februari 2015 De bewaarder van het kadaster en de openbare registers

- Sectie Perceel
EEMNES G 1335

Aan dit uittreksel kunnen geen betrouwbare maten worden ontleend. De Dienst voor het kadaster en de openbare registers behoudt zich de intellectuele eigendomsrechten voor, waaronder het auteursrecht en het databankenrecht.

### **BIJLAGE 2: SITUATIETEKENING**

### BIJLAGE 3: FOTO'S ONDERZOEKSLOCATIE

Fotobijlage: 1502/003/RV, Eemnes, Molenweg 4

**Foto 1**

**Foto 2**

Fotobijlage: 1502/003/RV, Eemnes, Molenweg 4

**Foto 4**

**Foto 5**

Fotobijlage: 1502/003/RV, Eemnes, Molenweg 4

**Foto 7**

**Foto 8**